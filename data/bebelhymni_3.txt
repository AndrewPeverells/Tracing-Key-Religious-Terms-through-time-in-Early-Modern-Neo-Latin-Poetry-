Conditor alme siderum.
aeterna lux credentium.
christe redemptor omnium.
exaudi preces supplicum.
Qui condolens interitu.
mortis perire saeculum.
saluasti mundum languidum.
donans reis remedium.
Vergente mundi vespere.
uti sponsus de thalamo.
egressus honestissima.
virginis matris clausula.
Cuius forti potentiae.
genu curvantur omnia.
caelestia terrestria.
fatentur nutu subdita.
Occasum sol custodiens
luna pallorem retinens.
candor in astris renitens.
certos obseruat limites.
Te deprecamur agye.
venture iudex saeculi.
conserua nos in tempore.
hostis a telo perfidi.
Laus honor virtus gloria.
deo patri cum filio.
sancto simul paraclito.

Aeni redemptor gentium.
ostende partum virginis.
miretur omne saeculum.
talis decet partus deum.
Non ex virili semine.
sed mystico spiramine.
verbum dei factum est caro.
fructusque ventris floruit.
Alvus tumescit virginis.
claustrum pudoris permanet.
vexilla virtutum micant.
versatur in templo deus.
Procedens thalamo suo.
pudoris aula regia.
gemine gigas substantiae.
alacris ut currat viam.
Egressus eius a patre.
regressus eius ad patrem.
excursus usque ad inferos.
recursus ad sedem dei.
Aequalis aeterno patri.
carnis stropheo accingere.
infirma nostri corporis.
virtute firmans perpeti.
Praesepe iam fulget tuum.
lumenque nox spirat novum.
quod nulla nox interpolet.
fideque iugi luceat.
Deo patri sit gloria.
eiusque soli filio.
cum spiritu paraclito.
et nunc et in perpetuum Amen.

Verbum supernum prodiens.
a patre olim exiens.
qui natus orbi subvenis.
cursu declivi temporis.
Illumina nunc pectora.
tuoque amore concrema.
audita ut praeconia.
sint pulsa tandem lubrica.
Iudexque cum post aderis.
rimari facta pectoris.
reddens vicem pro abditis.
iustisque regnum pro bonis.
Non demum arcemur malis.
pro qualitate criminis.
sed cum beatis compotes.
simus perenne caelites.
Laus honor virtus gloria.
deo patri cum filio.
sancto simul paraclito.

Vox clara ecce intonat.
obscura quaeque increpat.
pellantur eminus somnia.
ab ethre christus promicat.
Mens iam resurgat torpida.
quae sorde exstat saucia.
sidus refulget iam novum.
ut tollat omne noxium.
E sursum agnus mittitur.
laxare gratis debitum.
omnes pro indulgentia.
vocem demus cum lacrimis
Secundo ut cum fulserit.
mundumque horror cinxerit.
non pro reatu puniat.
sed pius nos tunc protegat.
Laus honor virtus gloria.
deo patri cum filio.
sancto simul paraclito.

Corde natus ex parentis.
ante mundi exordium.
alpha et o cognominatus.
ipse fons et clausula.
omnium quae sunt fuerunt.
quaeque post futura sunt.
saeculorum saeculis.
O beatus partus ille.
virgo cum puerpera.
edidit nostram salutem.
feta sancto spiritu.
et puer redemptor orbis.
os sacratum protulit.
saeculorum saeculis.
Psallat altitudo caeli.
psallant omnes angeli.
quicquid est virtutis usquam.
psallat in laudem dei.
nulla linguarum silescat.
vox et omnis consonet.
saeculorum saeculis.
Ecce quem vates vetustis.
concinebant saeculis.
quem prophetarum fideles.
pagine spoponderant.
emicat promissus olim.
cuncta collaudent eum.
saeculorum saeculis.
Te senes et te iuventus.
parvulorum te chorus.
turba matrum virginumque.
simplices puellulae.
voce concordes pudicis.
perstrepent concentibus.
saeculorum saeculis.
Tibi christe sit cum patre.
agyoque pneumati.
hymnus melos laus perennis.
gratiarum actio.
honor virtus victoria.
regnum aeternaliter.
saeculorum saeculis. A.

Christe redemptor omnium.
ex patre patris unice.
solus ante principium.
natus ineffabiliter.
Tu lumen tu splendor patris.
tu spes perennis omnium.
intende quas fundunt preces.
tui per orbem famuli.
Memento salutis auctor.
quod nostri quondam corporis.
ex illibata virgine:
nascendo formam sumpseris.
Haec praesens testatur dies.
currens per anni circulum.
quod solus a sede patris.
mundi salus adveneris.
Hunc caelum terra hunc mare.
hunc omne quod in eis est.
auctorem aduentus sui.
laudans exsultat cantico.
Nos quoque qui sancto tuo.
redempti sumus sanguine.
ob diem natalis tui.
hymnum novum concinimus.
Gloria tibi domine.
qui natus es de virgine.
cum patre et sancto spiritu.

A solis ortus cardine.
christum canamus principem.
natum maria virgine.
Beatus auctor saeculi.
servile corpus induit.
ut carne carnem liberans.
ne perderet quos condidit.
Clausa parentis viscera.
caelestis intrat gratia.
venter puellae baiulat.
secreta quae non noverat.
Domus pudici pectoris.
templum repente fit dei.
intacta nesciens virum.
verbo concepit filium.
Enixa est puerpera.
quem gabriel praedixerat.
quem matris aluo gestiens.
clausus ioannes senserat.
Feno iacere pertulit.
praesepe non abhorruit.
paruoque lacte pastus est.
per quem nec ales esurit.
Gaudet chorus caelestium.
et angeli canunt deum.
palamque fit pastoribus.
pastor creator omnium.
Summo parenti gloria.
natoque laus quam maxima.
cum sancto sit spiramine.
nunc et per omne saeculum.

Sancte dei pretiose.
prothomartir stephane.
qui virtute caritatis.
circumfultus undique.
dominum pro inimico.
exorasti populo.
Funde preces pro devoto.
tibi nunc collegio.
ut tuo propitiatus.
interuentu dominus.
nos purgatos a peccato.
iungat caeli civibus.
Gloria et honor deo.
usque quo altissimo.
una patri filioque.
inclito paraclito.
cui laus est et potestas.
per aeterna saecula Amen.

Stephano primo martyri.
cantemus canticum novum.
quam dulcis est psallentibus.
opem ferre credentibus.
Hic primus almo sanguine.
christi secutus gloriam.
viam salutis ceteris.
amore mortis praebuit.
Hic enim per apostolos.
probatus in laude dei.
vexilla mortis rapuit.
ut praeferretur omnibus.
O praeferenda gloria.
o beata victoria.
hoc meruisse stephanum.
ut sequeretur dominum.
Ille levatis oculis.
vidit patrem cum filio.
monstrans in caelis vivere.
quem plebs gaudebat perdere.
Iudaei magis saeviunt.
saxaque pressant manibus.
coniurant ut occiderent.
verendum christi militem.
At ille caelum intuens.
tradit beatum spiritum.
pro persequentum crimine.
precem fecundam dirigit.
Deus creator omnium.
indulge caecis hoc malum.
et hoc nefas quod aspicis.
indulge meis precibus.
Deo patri sit gloria.
eiusque soli filio.
cum spiritu paraclito.
et nunc et in perpetuum.

De patre verbum prodiens.
corpus de matre induens
iohannis testimonio.
hoc erat in principio.
Iohannes virgo ceteris.
dilectior apostolis.
rogatus apud ephesum.
conscripsit evangelium.
Eructans almo pectore.
fluenta evangelica.
quae hausit in convivio.
passuro mundi domino.
Ascendens crucis arborem.
commendat matrem virginem.
iesus huic discipulo.
ut suimet vicario.
At virgo viri nescia.
et castitatis conscia.
solamen viri providi.
haberet dies saeculi.
Accepit virgo virginem.
corruptionis insciam.
et par post christum filius.
deseruit integerrimus.
Sancte ioannes optime.
absolve nostra crimina.
ut mereamur liberi.
servire summo principi.
Praesta beata deitas.
indulge clemens trinitas.
ut tibi casto corpore.
laetemur omni tempore.

Solennis dies advenit.
qua virgo caelum periit.
evangelista maximus.
ioannes et apostolus.
Hinc vota laudis solvere.
et hymnum gestit promere.
caterva nostri ordinis.
honore tanti caelibis.
Quem sacro super pectore.
tuo facis recumbere.
ultima in cena domine.
quam patereris pridie.
Qui matrem tali foedere.
mortis coniungis tempore.
ut noverit se colere.
matris ac prolis nomine.
Qui carne solo positus.
mente polo contiguus.
verbum inedicibile.
cordis conspexit lumine.
Cuius prece assidua.
ut nostra soluas crimina.
de caelo dones praemia.
voce precamur cernua.
Sursum erectis cordibus.
versis in terram vultibus.
te adoramus kyrie.

Salvete flores martyrum.
quos lucis ipso lumine.
christi insecutor sustulit.
ut turbo florentes rosas.
Quid crimen herodem iuvat.
vos prima christi victima.
grex immolatorum tener.
palma et corona luditis.
Audit tyrannus anxius.
adesse regum principem.
exclamat amens nuntio.
ferrum satelles arripe.
Mas omnis infans occidat.
scrutare nutricum sinus.
fraus ne quam furtim subtrahat.
prolem virilis indolis.
Transfigit ergo carnifex.
mucrone districto furens.
effusa nuper corpora.
animasque rimatur novas.
O barbarum spectaculum.
vix interemptor invenit.
locum minutis artubus.
quo plaga descendat patens.
Quid profuit tantum nefas.
inter coeni sanguinis.
fluenta solus integer.
impune christus tollitur.
Sit trinitati gloria.
virtus honor victoria.
quae dat coronam testibus.
per saeculorum saecula.

Hostis herodes impie.
christum venire quod timens
non arripit mortalia.
qui regna dat caelestia.
Ibant magi quam viderant.
stellam sequentes praeviam.
lumen requirunt lumine.
deum fatentur munere.
Lavacrum puri gurgitis.
caelestis agnus attigit.
peccata quae non detulit.
nos abluendo sustulit.
Novum genus potentiae.
aquae rubescunt ydrie .
vinumque iussa fundere.
mutavit unda originem.
Summo parenti gloria.
natoque laus quam maxima.
cum sancto sit spiramine.
nunc et per omne saeculum.

A patre unigenitus.
baptisma cruce consecrans.
cunctos fideles generans.
E caelo celsus prodiit.
excepit formam hominis.
facturam morte redimens.
gaudia vitae largiens.
O te redemptor quaesumus.
illabere propitius.
clarumque nostris sensibus.
lumen praebe fidelibus.
Mane nobiscum domine.
noctem obscuram remove.
omne delictum ablue.
et pie medelam tribue.
Quem iam venisse novimus.
redire item credimus.
sceptroque tuo inclito.
tuum defende populum.
Gloria tibi domine.
qui apparuisti hodie.
cum patre et sancto spiritu.

Gratuletur omnis caro.
nato christo domino.
qui pro culpa prothoplasti .
carnem nostram induit.
ut salvaret quod plasmavit.
dei sapientia.
Verbum dei factum caro.
nascitur ex virgine.
non amisit deitatem.
formam serui suscepit.
ut peccatum de peccato.
damnaret omnipotens.
Magnam nobis commendavit.
per ioannem gratiam.
baptisatus in iordane.
lavit mundi crimina.
ut credentium purgaret.
gentium piacula.
Quem vox paterna vocavit.
ecce meus filius.
caeli terrae dominus.
ipsi gentes oboedite.
regesque subdimini.
Gloria aeterno patri.
et agno mitissimo.
qui frequenter immolatur.
permanetque integer.
unus deus in natura.
cum sancto spiramine.

Iesus refulsit omnium
pius redemptor gentium.
totum genus fidelium.
laudes celebret dramatum .
Quem stella natum fulgida.
monstrat micans in aethera.
magos quae duxit praevia.
ipsius ad cunabula.
Illi gaudentes parvulum.
pannis adorant obsitum.
verum fatentur et deum.
munus ferendo mysticum.
Laus trinitati debita.
honor potestas gloria.
perenniter sit omnia.
per saeculorum saecula.

Denum ter annorum cyclis.
iam parce vivens corporis.
lympham petit baptismatis.
cunctis carens contagiis.
Felix ioannes mergere.
illum tremescit flumine.
potest qui suo sanguine.
peccata cosmi tergere.
Vox ergo prolem de polis.
testatur excelsi patris.
virtusque adest pneumatis.
sancti datrix charismatis.
Nos christe subnixa prece.
precamur omnes pro tege.
qui praecipis rubescere.
potenter ydrias aquae.
Praesta benignum sedulo.
solamen adiutorio.
raptosque nos e tartaro.
regnare fac tecum polo.

Deus creator omnium.
polique rector vestiens.
diem decoro lumine.
noctem soporis gratia .
Artus solutos ut quies.
reddat laboris usui.
mentesque fessas allevet.
luctusque solvat anxios.
Grates peracto iam die.
et noctis ex ortu preces.
voti reos ut adiuves.
hymnum canentes solvimus.
Te cordis ima concinant.
te vox canora concrepet.
te diligat castus amor.
te mens adoret sobria.
At cum profunda clauserit.
diem caligo noctium.
fides tenebras nesciat.
et nox fideli luceat.
Dormire mentem ne sinas.
dormire culpa noverit.
castos fides refrigeret.
somni vaporem temperet.
Exuta sensu lubrico.
te cordis alta somnient.
ne hostis invidi dolo.
pavor quietos suscitet.
Christum rogemus et patrem.
christi patrisque spiritum.
unus potens per omnia.
fove peccantes trinitas.

Lucis creator optime.
lucem dierum proferens.
primordiis lucis nove.
mundi parans originem.
Qui mane iunctum vespere.
diem vocare praecipis.
taetrum chaos illabitur.
audi preces cum fletibus.
Ne mens gravata crimine.
vitae sit exul munere.
dum nil perenne cogitat.
seseque culpis illigat.
Caelorum pulset intimum.
vitale tollat praemium.
vitemus omne noxium.
purgemus omne pessimum.
Praesta pater piissime.
patrique compar unice.
cum spiritu paraclito.
et nunc et in perpetuum.

Martyris sanctum celebrando festum.
laudibus christum resonemus altum
cuius ex nutu meruit supernam
blasius aulam.
Hic honorandus domini sacerdos.
et suis quondam venerandus heros.
obtulit multis medicus fidelis.
dona salutis.
Caelitus summum capiens vigorem.
maximam plebem docuit per orbem.
pluribus signis monitisque crebris
moribus almis.
Plurimas tandem patiendo poenas.
sanguinis fusa cruciatur unda.
carne laxatus penetravit alte.
spiritus astra.
Te simul fusis precibus rogamus.
civium fautor maneas tuorum.
optime blasi.
Si cui fixum latet os in ore.
aut nocens quicquam male guttur egit.
hic tamen dignam capiat medelam.
Muneris aptam.

Quod chorus vatum venerandus olim.
spiritu sancto cecinit repletus.
esse maria.
Haec deum caeli dominumque terrae.
virgo concepit peperitque virgo.
atque post partum meruit manere
inviolata.
Quem senex iustus symeon in ulnas
ob quod optavit proprio videre.
lumine christum.
Tu libens votis petimus precantum
regis aeterni genitrix faveto.
claraque celsi retinens olympi.
regna petisti.
Sit deo nostro decus et potestas.
sit salus semper sit honor perennis.
qui poli summa residet in arce.
trinus et unus.

Cantemus cuncti melodum nunc alleluia.
Hoc denique caelestes chori cantent in altum alleluia.
Hoc beatorum per prata paradisiata psallat concentus alleluia.
Quin et astrorum micantia luminaria iubilent altum alleluia.
Nubium cursus ventorum volatus fulgurum coruscatio tonitrum sonitus dulce consonent simul alleluia.
Fluctus et undae imber et procellae tempestas et serenitas cauma gelu nix pruinae saltus nemora pangant alleluia.
Hinc varie volucres creatori laudibus concinite cum angelis alleluia.
Ast illinc respondeant voces alte diversarum bestiarum alleluia.
Istinc monitum celsi vertices sonent alleluia.
Illinc vallium profunditates saltent alleluia.
Tu quoquam mare iubilans abysse dic alleluia.
Nec non terrarum moles imen sitas alleluia.
Nunc omne genus humanum laudans exsultet alleluia.
Et creatori grates frequentans consonet alleluia.
Hoc denique nomen audire iugiter delectatur alleluia.
Hoc etiam carmen caeleste comprobat ipse christus alleluia.
Nunc vos o socii cantate laetantes alleluia.
Et vos pueruli respondete semper alleluia.
Nunc omnes canite simul alleluia domino alleluia christo pneumatique alleluia.
Laus trinitati aeternae alleluia alleluia alleluia
alleluia alleluia alleluia.

Dies absoluti praetereunt.
dies observabiles redeunt
tempus adest sobrium.
queramus puro corde dominum.
Hymnis et in confessionibus.
index complacabitur.
dominus non negat hic veniam.
cui vult ut homo petat gratiam.
Post iugum servile pharaonis.
post catenas dirae babylonis.
liber homo patriam.
quaerat caelestem hierosolymam.
Fugiamus de hoc exilio
habitemus cum dei filio.
hoc decus est famuli.
si sit coheres sui domini.
Sis christe nobis dux huius vitae.
memento quia sumus oves tuae.
pro quibus ipse tuam.
pastor ponebas morte animam.
Gloria sit patri et filio.
sancto simul paraclito.
sicut erat pariter.

Ex more docti mystico.
servemus hoc ieiunium.
deno dierum circulo.
ducto quater notissimo.
Lex et prophetae primitus.
hoc protulerunt post modum.
christus sacravit omnium.
rex atque factor temporum.
Utamur ergo parcius.
verbis cibis et potibus.
somno iocis et artius.
perstemus in custodia.
Vitemus autem pessima.
quae subruunt mentes vagas.
nullumque demus callido.
hosti locum tyrannidis.
Dicamus omnes cernui.
clamemus atque singuli.
ploremus ante iudicem.
flectamus iram vindicem.
Nostris malis offendimus.
tuam deus clementiam.
effunde nobis desuper.
remissor indulgentiam.
Memento quia sumus tui.
licet caduci plasmatis.
ne des honorem nominis.
tui precamur alteri.
laxa malum quod gessimus.
auge bonum quod poscimus.
placere quo tandem tibi.
possimus hic et perpetim.
Praestans beata trinitas.
concede simplex unitas.
ut fructuosa sint tuis.
ieiuniorum munera.

Christe qui lux es et dies.
noctis tenebras deregis.
lucisque lumen crederis.
lumen beatum praedicans.
Precamur sancte domine.
defende nos in hac nocte.
sit nobis in te requies.
quietam noctem tribue.
Ne gravis somnus irruat.
nec hostis nos surripiat.
nec caro illi consentiens.
nos tibi reos statuat.
Oculi somnum capiant.
cor semper ad te vigilet.
dextera tua protegat.
famulos qui te diligunt.
Defensor noster aspice.
insidiantes reprime.
guberna tuos famulos.
quos sanguine mercatus es.
Memento nostri domine.
qui es defensor anime.
adesto nobis domine.
noli nos derelinquere.
festina ne tardaveris.
succurre nobis miseris.
Deo patri sit gloria.
eiusque soli filio.
cum spiritu paraclito.
et nunc et in perpetuum.

Clarum decus ieiunii.
monstratur orbi caelitus.
quod christus auctor omnium.
cibis dicavit abstinens.
Hoc moyses carus deo.
legisque lator factus est.
hoc helyam per aera.
curru levavit igneo.
Hinc daniel mysterium.
victor leonum viderat.
per hoc amicus intimus.
sponsi ioannes claruit.
Haec nos sequi dona deus.
exempla parsimoniae.
tu robur auge mentium.
dans spiritale gaudium.
Praesta pater per filium.
praesta per almum spiritum.
cum his per aevum triplici.
unus deus cognomine.

Amorem sensus erige.
ut fias clemens cordibus.
purgatis inde sordibus.
Benigne multum domine.
tu lapsum scis in homine.
infirma est materia.
versamur in miseria.
Causa tibi sit agnita.
nulla mens est incognita.
aufer a nobis omnia.
fallentis mundi somnia.
Dives pauper effectus es.
pro nobis crucifixus es.
Lavans e tuo latere.
nos munda vita vetere.
Externi huc advenimus.
tu portus es et patria.
duc nos ad vitae atria.
Felix quae sitit caritas.
te fontem vitae veritas.
beati valde oculi.
te speculantis populi.
Grandis est tibi gloria.
tue laudis memoria.
quam sine fine celebrant.
qui cor ab imis elevant.
Hoc ut possimus domine.
praesta in tuo nomine.
sine quo labor deficit.
et digne nihil efficit.

Audi benigne conditor.
nostras preces cum fletibus.
fusas quadragenario.
Scrutator alme cordium.
infirma tu scis virium.
remissionis gratiam.
Multum quidem peccavimus
poenasque comparavimus.
sed cuncta qui solus potes.
confer medelam languidis.
Sic corpus extra conteri.
dona per abstinentiam.
ieiunet ut mens sobria.
a labe prorsus criminum.
Praesta beata trinitas.
concede simplex unitas.
ut fructuosa sint tuis.
ieiuniorum munera.

Summi largitor praemii.
spes qui es unica mundi.
preces intende servorum.
Nostra te conscientia.
grave offendisse monstrat.
quam emunda supplicamus.
ab omnibus piaculis.
Si renuis quas tribuit.
indulge quia potens es.
si corde rogamus mundo.
certe debes ex promisso.
Ergo acceptare nostrum.
qui sanxisti ieiunium.
quo mystice paschalia.
capiamus sacramenta.
Summa nobis haec conferat.
et adoranda trinitas.
per cuncta saecula deus.

Iesu quadragenariae.
dicatur abstinentiae.
qui ob salutem mentium.
hoc sanxeras ieiunium.
Quo paradiso redderes.
servata parsimonia.
quos inde gastrimargie.
huc illecebra depulit.
Adesto nunc ecclesiae.
adesto poenitentiae.
qua pro suis excessibus.
orat profusis fletibus.
Tu retroacta crimina.
tua remitte gratia.
et a futuris adhibe.
custodiam mitissime.
Ut expiati annuis.
ieiuniorum victimis.
tendamus ad paschalia.
digne colenda gaudia.
Praesta pater per filium.
praesta per almum spiritum.
cum his per aevum triplici.
unus deus cognomine.

Vexilla regis prodeunt.
fulget crucis mysterium.
quo carne carnis conditor.
suspensus est patibulo.
Quo vulneratus insuper.
mucrone diro lanceae.
ut nos lavaret crimine.
manavit unda sanguine.
Impleta sunt quae concinit.
david fidelis carmine.
dicendo nationibus.
regnavit a ligno deus.
Arbor decora et fulgida.
ornata regis purpura.
electa digno stipite.
tam sancta membra tangere.
Beata cuius brachiis.
saecli pependit pretium.
statera facta est corporis.
praedamque tulit tartaris.
O crux ave spes unica.
hoc passionis tempore.
auge piis iustitiam.
reisque dona veniam.
Te summa deus trinitas.
collaudat omnis spiritus.
quos per crucis mysterium.
salvans rege per saecula.

Lignum crucis mirabile.
olim per orbem praenitet.
christus redemptor omnium.
Haec arbor est sublimior.
cedris quas habet libanus.
quae poma nescit noxia.
sed ferre vitae praemia.
Tu christe rex piissime.
huius crucis signaculo.
horis momentis omnibus.
munire nos non abnuas.
At ore tibi consono.
et corde devotissimo.
possimus omni tempore.
referre laudes debitas.

Aue maris stella dei mater alma.
atque semper virgo felix caeli porta
Sumens illud ave gabrielis ore
fundans nos in pace mutans nomineve.
Solue vincla reis profer lumen caecis.
mala nostra pelle cuncta bona posce.
Monstra te esse matrem sumat per te precem.
qui pro nobis natus tulit esse tuus.
Virgo singularis inter omnes mitis.
nos culpis solutos mites fac et castos.
Vitam praesta puram iter para tutum.
ut videntes iesum semper collaetemur.
Sit laus deo patri summum christo decus.
spiritui sancto honor trinus et unus Amen.

Fit porta christi pervia.
referta plena gratia.
transitque rex et permanet.
clausa ut fuit per saecula.
Genus superni luminis.
processit aula virginis.
sponsus redemptor conditor.
suae gigas ecclesiae.
Honor matris et gaudium.
immensa spes credentium.
per atra mortis pocula.
resolvit nostra crimina.

Egredietur emanuel.
quem nuntiavit gabriel.
tamquam sponsus de thalamo.
virginis matris utero.
Spiritus sancti opere.
sine virili semine.
factus in fine temporum.
homo creator omnium.
Terra nostra fructifera.
germen profert puerpera.
delens evae flagitium.
Gentium exspectatio.
patris descendens solio.
et in israel reliquias.
spiritu misso colligas Amen.

Gloria laus et honor tibi sit rex christe redemptor.
Cui puerile decus prompsit osanna pium.
Israel tu rex davidis et inclita proles.
nomine qui in domini rex benedicte venis.
Coetus in excelsis te laudat caelitus omnis.
et mortalis homo cuncta creata simul.
Plebs hebraea tibi cum palmis obuia venit.
cum prece voto hymnis assumus ecce tibi.
Hi tibi passuro soluebant munia laudis.
nos tibi regnanti pangimus ecce melos.
Hi placuere tibi placeat devotio nostra.
rex pie rex clemens cui bona cuncta placent.

Rex christe factor omnium.
redemptor et credentium.
placare votis supplicum.
re laudibus colentium.
Cuius benigna gratia.
crucis per alma vulnera.
virtute soluit ardua.
primi parentis vincula.
Qui es creator siderum.
tegmen subisti carneum.
dignatus hanc vilissimam.
pati doloris formulam.
Ligatus es ut solveres.
mundi ruentis complices.
per probra tergens crimina.
quae mundus auxit plurima.
Cruci redemptor figeris.
terram sed omnem concutis.
tradis potentem spiritum.
nigrescit atque saeculum.
Mox in paternae gloriae.
victor resplendens culmine.
cum spiritus munimine.
defende nos rex optime.

Crux fidelis inter omnes.
arbor una nobilis.
nulla silva talem profert.
fronde flore germine.
Dulce lignum dulces clavos.
dulce pondus sustinet.
Pange lingua gloriosi.
proelium certaminis.
et super crucis trophaeo.
dic triumphum nobilem.
qualiter redemptor orbis.
immolatus vicerit.
De parentis protoplasti.
fronde factor condolens.
quando pomi noxialis.
morsu in mortem corruit.
ipse lignum tunc notavit.
damna ligni ut solueret.
Hoc opus nostrae salutis.
ordo depoposcerat.
multiformis proditoris.
ars ut artem falleret.
et medelam ferret inde.
hostis unde laeserat.
Quando venit ergo sacri.
plenitudo temporis.
missus est ab arce patris.
natus orbis conditor.
atque ventre virginali.
caro factus prodiit.
Aagit infans inter arta.
positus praesepia.
membra pannis involuta.
virgo mater alligat.
et pedes manusque crura.
stricta cingit fascia.
Lustra sex qui iam peracta.
tempus implens corporis.
se volente natus ad hoc.
passioni deditus.
agnus in cruce levatur.
immolatus stipite.
Hic acetum fel arundo.
sputa clavis lancea.
mite corpus perforatum.
sanguis unda profluit.
terra pontus astra mundus.
quo lavantur flumine.
Flecte ramos arbor alta.
tensa laxa viscera.
et rigor lentescat ille.
quem dedit nativitas.
et superni membra regis.
miti tendat stipite.
Sola digna tu fuisti.
ferre pretium saecli.
atque portum praeparasti.
nauta mundo naufrago.
quem sacer cruor perunxit.
fusus agni corpore.
Gloria aeterno patri.
pro salute posito.
gloria unico eius.
qui creavit omnia.
spiritui quoque sancto.

Inventor rutili dux bone luminis.
Qui certis vicibus tempora dividis?
Merso sole chaos ingruit horridum.
Lumen redde tuis christe fidelibus.
Quamvis innumero sidere regiam.
Lunaremque polum lampade pinxeris.
Incussu silicis lumina: nos tamen.
Monstras saxigeno semine quaerere.
Ne nesciret homo spem sibi luminis
Qui dici stabilem se voluit petram
Nostris igniculis unde genus venit.
Pinguis quos olei rore madentibus.
Lychnis ac facibus pascimus aridis.
Quin et fila favis stirpea floreis.
Presso melle prius collita fingimus.
Vivax flamma viget seu cava testula.
Sucum lyntheolo suggerit ebrio.
Seu pinus piceam fert alimoniam.
Seu ceram teretem stuppa calens bibit.
Nectar de liquido vertice fervidum.
Guttatim lacrimis stillat olentibus.
Ambustum quoniam vis facit ignea.
Imbrem de madido flere cacumine.
Splendent ergo tuis muneribus pater.
Flammis mobilibus scilicet atria.
Absentemque diem lux agit aemula.
Quam nox cum lacero victa fugit peplo.
Sed quis non rapidi luminis arduam.
Manantemque deo cernat originem.
Moses nempe deum spinifero in rubo .
Vidit conspicuo lumine flammeum.
Felix qui meruit sentibus in sacris.
Caelestis solii visere principem.
Iussus nexa pedum soluere vincula.
Ne sanctum maculis pollueret locum.
Hunc ignem populus sanguinis incliti.
Maiorum meritis tutus et impotens.
Suetus sub dominis vivere barbaris.
Iam liber sequitur longa per avia.
Quo gressum tulerant castraque cerulae.
Noctis per medium concita moverant.
Plebem pervigilem fulgure praevio.
Ducebat radius sole micantior
Sed rex niliaci litoris invido
Fervens felle iubet praevalidam manum.
Aerratasque acies clangere classicum.
Sumunt arma viri seque micantibus.
Accingunt gladiis triste canit tuba.
Hic fundit iaculis ille volantia.
Praefigit calamis spicula gnosiis.
Densatur cuneis turba pedestribus.
Currus pars et equos et volucres rotas.
Conscendunt celeres signaque bellica.
Praetendunt tumidis clara draconibus.
Hinc iam servitii nescia pristini.
Gens pelusiacis usta vaporibus.
Tandem purpurei gurgitis hospita.
Rubris littoribus fessa resederat.
Hostis dirus adest cum duce perfido.
Infert et validis proelia viribus.
Moses porro suos in mare praecipit.
Constans intrepidis tendere gressibus.
Praebent rupta locum stagna viantibus.
Riparum in faciem pervia sistitur.
Circumstans vitreis unda liquoribus.
Dum plebs sub bifido permeat aequore.
Pubes quin etiam decolor asperis.
Irritata odiis rege sub impio
Hebraeum sitiens fundere sanguinem.
Audet se pelago credere concavo.
Ibant praecipiti turbine percita.
Fluctus per medios agmina regia.
Sed confusa de hinc unda resoluitur.
Currus tunc et equos telaque naufraga.
Ipsos et proceres et vaga corpora.
Nigrorum videas nare satellitum.
Artis iustitium triste tyrannicae
Quae tandem poterit lingua retexere.
Laudes christe tuas qui domitum pharon.
Plagis multimodis credere praesuli.
Cogis iustitiae vindice dextera
Qui pontum rapidis aestibus invium.
Persulcare vetas ut refluo in salo .
Securus pateat te duce transitus.
Et mox unda rapax ut voret impios .
Qui ieiuna heremi saxa loquacibus.
Exundant scatebris et latices novos.
Fundit scissa silex quae sitientibus.
Dat potum populis axe sub igneo.
Instar fellis aqua tristifico in lacu.
Ait ligni venia mel velut atticum.
Lignum est quo sapiunt aspera dulcius.
Nam praefixa cruci spes hominum viget.
Implet castra cibus tunc quoque ningidus .
Illabens gelida grandine densius.
His mensas epulis hac dape construunt.
Quam dat siderio christus ab aethere .
Nec non imbrifero ventus anhelitu.
Crassa nube leves invehit alites.
Quae conflatu in humum cum semel agmina.
Fluxerunt: reduci non revolant fuga.
Haec olim patribus praemia contulit.
Insignis pietas numis unici
Cuius subsidio nos quoque vescimur.
Pascentes dapibus pectora mysticis.
Fessos ille vocat per freta saecli.
Discissis populum turbinibus regens.
Iactatasque animas mille laboribus
Iustorum in patriam scandere praecipit
Illic purpureis tecta rosariis.
Omnis fragrat humus cultaque pinguia.
Et molles violas et tenues crocos.
Fundit fonticulis unda fugacibus
Illic et gracili balsama surculo
Desudata fluunt raraque cinnama.
Spirant: et folium fonte quod abdito
Praelabens fluvius portat in exitum
Felices animae prata per herbida.
Concentu parili suave sonantibus.
Hymnorum modulis dulce canunt melos.
Calcant et pedibus lilia candidis.
Sunt et spiritibus saepe nocentibus
Poenarum celebres sub styge feriae
Illa nocte sacer qua rediit deus.
Stagnis ad superos ex acheronticis.
Nam sicut tenebras cum face fulgida
Surgens oceano lucifer imbuit
Sic terris domini de cruce tristibus
Maior sole novum restituit diem
Marcent suppliciis tartara mitibus.
Exsultat quam sui carceris otio.
Umbrarum populus liber ab ignibus.
Nec fervent solito flumina sulpure.
Nos festis trahimus per pia gaudia
Noctem conciliis votaque prospera
Certatim vigili congerimus prece.
Exstructaque agimus liba sacrario.
Pendent mobilibus lumina funibus
Quae suffixa micant per laquearia.
Et dum languidulis fora natalibus
Lucem perspicuo flamma iacit vitro
Credas stelligerum desuper igneum
Ornatum geminis stare trionibus.
Et qui bosphoreum temo regit iugum.
Passim purpureos spargier hesperos.
O res digna deus quam tibi roscidae.
Noctis principio grex tuus offerat
lucem qua tribuis nil pretiosius.
lucem qua reliqua praemia cernimus
Tu lux vera oculis: lux quoque sensibus.
Intus tu speculum: tu speculum foris.
Lumen quod famulans offero suscipe.
Tinctum pacifici chrismatis unguine.
Per christum genitum summe pater tuum.
Qui noster dominus qui tuus unicus.
Spirat de patrio corde paraclitus.
Per quem splendor honos laus sapientia.
Maiestas bonitas et pietas tua Regnum continuat numine triplici.
Texens perpetuis saecula saeculis

Rex sanctorum angelorum
totum mundum adiuva.
ora primum tu pro nobis.
virgo mater germinis.
et ministri patris summi.
ordines angelici.
Supplicate christo regi.
coetus apostolici.
supplicetque per magnorum.
sanguis fusus martyrum.
Implorate confessores.
consoneque virgines.
quo donetur nobis magis.
tempus indulgentiae.
Omnes sancti atque iusti.
vos precamur cernui.
ut purgetur crimen omne.
vestro suboramine.
Huius christe rector alme.
plebis vota suscipe.
qui plasmasti protoplastum.
et genus gignentium.
Mitte sanctum nunc amborum.
spiritum paraclitum.
fons baptismi parturit.
Fac in terra fontis huius.
sacratum mysterium.
qui profluxit cum cruore.
sacro christi corpore.
Et laetetur mater sancta.
tota nunc ecclesia.
ex profectu renascentis.
tantae multitudinis.
Praesta pater atque nate.
compar sancte spiritus.
ut te solum semper omni.
diligamus tempore.

Salve festa dies toto venerabilis aevo.
Qua deus infernum vicit: et astra renet.
Tempora florigero rutilant distincta sereno.
Et maiore poli lumine porta patet.
Altius ignivomum solem caeli orbita ducit.
Qui vagus oceanas exit et intrat aquas.
Armatus radiis elementa liquentia lustrans.
Hac in nocte brevi tendit in orbe diem.
Splendida sincero producunt aethera vultu.
Laetitiamque suam sidera clara probant.
Terra ferax vario fundit munuscula culto.
Cum bene vernarit reddit et annus opes.
Mollia purpureum pingunt violaria campum.
Prata virent herbis: et micat herba comis.
Paulatim subeunt stellantia lumina florum.
Floribus arrident gramina cuncta suis.
Semine deposito late seges exsilit arvis.
Spondens agricolae vincere posse famem.
Caudice desecto lacrimat sua gaudia palmes.
Unde merum tribuat dat modo vitis aquam.
Cortice de matris tenera lanugine surgens.
Praeparat ad partum turgida gemma sinum.
Subque hiemis tempus foliorum crine refuso.
Iam reparat viridans frondea tecta nemus.
Mixta salix: abies. corylus: siler: ulmus: acernus.
Plaudit quaeque suis arbor amoena comis.
Constructura favos apis hinc aluearia linquens.
Floribus in strepitans poplite mella rapit.
Pigrior hiberno frigore muta fuit.
Hinc philomela suis attemperat organa cannis.
Fitque repercusso dulcior aura melo.
Ecce renascentis testatur gratia mundi.
Omnia cum domino dona redisse suo.
Namque triumphanti post tristia tartara christo.
Undique fronde nemus: gramina flore favent.
Legibus inferni oppressis super astra meantem.
Laudant rite deum lux: polus arua: fretum.
Qui crucifixus erat deus ecce per omnia regnat.
Dantque creatori cuncta creata precem.
Mobilitas anni: mensum: lux alma dierum.
Horarum splendor stridula. cuncta favent.
Hinc tibi silva comis: plaudit quoque campus aristis.
Hinc grates tacito palmite viris agit.
Hinc tibi nunc avium resonant virgulto susurro.
Has inter nimio passer amore canit.
Christe salus rerum: bone conditor. atque redemptor.
Una progenies ex deitate patris.
Irrecitabiliter manans de corde parentis.
Verbum subsistens: et patris ore potens.
Aequalis: concors: socius: cum patre coaevus.
Quo sumpsit mundus principe principium.
Aethera suspendis: sola congeris: aequora fundis.
Quaeque locis habitant: quae moderata vigent.
Qui genus humanum cernens mersisse profundo.
Atque hominem eriperes: es quoque factus homo.
Nec nostro tantum voluisti e corpore nasci.
Sed caro quae nasci pertulit atque mori.
Funeris exsequias pateris vitae auctor: et orbis.
Intras mortis iter dando salutis opem.
Tristia cessarunt inferne vincula legis.
Expavitque chaos luminis ore premi.
Depereunt tenebrae christi fulgore fugatae.
Aeternae noctis pallia crassa cadunt.
Sollicitam: sed redde fidem precor: alma potestas.
Tertia lux rediit. surge sepulte meus.
Non decet ut vili tumulo tua membra tegantur.
Non pretium mundi vilia saxa premant.
Indignum est cuius clauduntur cuncta pugillo.
At tegat inclusum rupe vetante lapis.
Lintea tolle precor: sudaria linque sepulchro.
Tu satis es nobis: et sine te nihil est.
Solve catenatas inferni carceris umbras.
Et revoca sursum quicquid ad ima ruit.
Redde tuam faciem: videant ut saecula lumen.
Redde diem: qui nos te moriente fugit.
Sed plane implesti remeans pie victor olympi.
Tartara pressa iacent: nec sua iura tenent.
Inferus insaturabiliter cava guttura pandens.
Qui raperet semper fit tua praeda deus.
Eripis innumerum populum de carcere mortis.
Et sequitur liber: quo suus auctor abis.
Euomit absorptam pavide fera belua plebem.
Et de fauce lupi subtrahit agnus oves.
Hinc tumulum repetens post tartara carne resumpta.
Belliger ad caelos ampla trophaea refers.
quos habuit poenale chaos: iam reddidit iste.
Et quos mors peteret hos nova vita tenet.
Rex sacer ecce tui radiat pars magna trophaei.
Cum puras animas sacra lavacra beant.
Candidus egreditur nitidis exercitus undis.
Atque vetus vitium purgat in amne novo.
Fulgentes animas vestis quoque candida signat.
Et grege de niveo gaudia pastor habet.
Additur hac felix concors mercede sacer dos.
Qui dare vult domino dupla talenta suo.
Bestia ne raperet munit ovile dei.
Quos prius eva nocens infecerat. hos modo reddit.
Ecclesiae pastor ubere lacte sinu.

Vita sanctorum decus angelorum.
vita cunctorum pariter piorum.
christe qui mortis moriens ministrum
exsuperasti.
Tu tuo laetus famulos trophaeo
nunc in his serva placidis diebus
pascha per orbem.
Pascha quo victor rediens ab imo
atque cum multis aliis resurgens.
ipse susceptam super alta carnem.
astra levasti.
Nunc in excelsis dominus refulgens
et supra caelos deus elevatus.
inde venturus homo iudicatus.
denuo iudex.
Corda tu sursum modo nostra tolle.
quo patri dexter residens in alto.
ne resurgentes facias in ima.
praecipitari.
Hoc pater tecum hoc idem sacratus.
praestet amborum pie christe flatus.
cum quibus regnas deus unus omni
iugiter aevo.

et stolis albis candidi.
post transitum maris rubri.
christo canamus principi.
Auius corpus sanctissimum.
cruore eius roseo.
gustando vivimus deo.
Protecti paschae vespere.
a devastante angelo.
erepti de durissimo.
pharaonis imperio.
Iam pascha nostrum christus est.
qui immolatus agnus est.
sinceritatis azyma.
caro eius oblata est.
O vere digna hostia.
per quam fracta sunt tartara.
redempta plebs captivata.
redit ad vitae praemia.
Cum surgit christus tumulo.
victor redit de baratro.
tyrannum trudens vinculo.
et reserans paradisum.
Quaesumus auctor omnium.
ab omni mortis impetu.
tuum defendas populum.
Gloria tibi domine.
qui surrexisti a mortuis.
cum patre et sancto spiritu.

Chorus novae hierusalem.
mellis nova dulcedine.
promat colens cum sobriis.
paschale festum gaudiis.
Quo christus invictus leo.
dracone surgens obruto.
dum voce viva personat.
a morte functos excitat.
Quam devorarat improbus.
praedam refudit tartarus.
captivitate libera.
iesum sequuntur agmina.
Triumphat ille splendide.
et dignus amplitudine.
soli polique patriam.
unam facit rem publicam.
Ipsum tenendo supplices.
regem precemur milites.
ut in suo clarissimo.
nos ordinet palatio.
Per saecla metae nescia.
patri supremo gloria.
honorque sit cum filio.
et spiritu paraclito.

Te lucis auctor personent.
huius catervae carmina.
quam tu replesti gratia.
anastasis potentia.
Nobis haec dies innuit.
diem supremum sistere.
quo mortuos resurgere.
viteque fas sit dicere.
Octava prima redditur.
dum mors abunda tollitur.
dum mente circumcidimur.
novique demum nascimur.
Dum mane nostrum cernimus.
redisse victis hostibus.
mundi luxum. temnimus
panem salutis sumimus.
Haec alma sit sollemnitas.
sit clara haec festivitas.
sit feriata gaudiis.
dies reducta ab inferis.

Aurora lucis rutilans
caelum laudibus intonat
mundus exsultans iubilat.
gemens infernus ululat.
Cum rex ille fortissimus.
mortis confractis viribus.
pede conculcans tartara.
solvit a poena miseros.
Ille qui clausus lapide.
custoditur sub milite.
triumphans pompa nobili.
victor surgit de funere.
Solutis iam gemitibus.
ac inferni doloribus.
quem surrexit dominus.
splendens clamabat angelus.
Tristes erant apostoli.
de nece sui domini.
quem poena mortis crudeli.
servi damnarunt impii.

Strenui athletae canimus triumphos.
militis christi: faveas superne.
arbiter vati: pariter canende.
tuque georgi.
Herculem gentes taceant profanae.
atque vel fortes macedum tyrannos
extulit si quos cecropisque tellus
romulidumque
Gloriae tales studuere vanae.
militavit sed domino salutis.
hic meus uni.
Ille terrenis opibus fugatis.
sprevit immundi pretiumque mundi.
et magistratus celebres: et amplos
tempsit honores.
Regie cum cappadocum fuisset.
stirpis: et felix dicionis amplae.
rector: at christum dominum secutus.
cuncta reliquit.
Miles et christi fideique factus.
impios contra gladium tyrannos
strinxit in templis simulacra divum.
undique rumpens.
Hic palaestinam domino favente.
fortis et toruum subigit draconem
Regiam quando cuperet puellam.
perdere crudus.
Ante ter centum et numero carentes.
cum prius serpens hominum voraret.
milia multa.
Pauca quod narro gloriose martyr
qui tuas laudes cupit explicare.
gestit hic vasti bibulas arenas.
noscere ponti.
Namque dum cuncti famuli fideles
territi poenis gravibus silerent
ne rotis: furcis: crucibus darentur
dis cruciandi.
Solus ex omni numero tyrannos
impios inter variasque poenas.
fortiter nomen domini professus.
inter et enses.
Hostis ex diri legione multa.
faucibus rapta sub ovile patris.
tu necis tandem: superos adisti.
munia passus
Iamque cum christo emeritus triumphans
milites huius miserare mundi.
bella post carnis valeamus omnes.
scandere caelum.

Salve crux sancta salve mundi gloria.
vera spes nostra vera ferens gaudia.
signum salutis salus in periculis.
vitale lignum vitam portans omnium
Te adorandam te crucem vivificam
semper laudamus semper tibi canimus.
per lignum servi per te lignum liberi.
Originale crimen necans in cruce
nos a privatis christe munda maculis
humanitatem miseratus fragilem.
per crucem sanctam lapsis dona veniam
Protege salva benedic sanctifica.
populum cunctum crucis per signaculum.
morbos averte corporis et animae.
hoc contra signum nullum stet periculum.
Sit deo patri laus in cruce filii.
sit coaequalis laus sancto spiritui.
civibus summis gaudium sit angelis.
honor in mundo crucis exaltatio vel inventio.

Aeterne regis gloriae.
devota laudum cantica.
fideles soluant hodie.
pro corona dominica.
Coronat regem omnium.
corona contumeliae.
cuius nobis opprobrium.
coronam confert gloriae.
De spinarum aculeis.
christi corona plectitur.
qua ministris tartareis.
mundi potestas tollitur.
Corona christi capitis.
sacro perfusa sanguine.
poenis solutis debitis.
reos purget a crimine.
Laus christo regi gloriae.
pro coronae virtutibus.
qua nos reformans gratiae.
coronat in caelestibus.

Sacrae christi celebremus.
coronae solennia.
et ipsius revocemus.
ut impleta comprobemus.
legis vaticinia.
Inter vepres demonstratur.
vervex haerens cornibus.
coronandus sensibus.
deus unus immolatur.
homo pro hominibus.
Spina rubet inflammatur.
nec tamen comburitur.
ignis spinis coronatur.
quo culpa consumitur.
nec laeditur sed sacratur.
spina dum sic tangitur
Arcam mensam et altare.
sertum ambit aureum.
et sculptura cingit mare.
sacerdotem aeneum.
qui nunc christi signant clare.
diadema spineum.
Sponsum serto coronatum.
isayas meminit.
invitans rex cecinit.
hoc sibylla revelatum.
sibi prosa concinit.
Gloria et honor deo.
usque quo altissimo.
una patri filioque.
inclito paraclito.
cui laus est et potestas.
per aeterna saecula.

qua datur salus homini.
sit nostrum refrigerium.
et cordis desiderium.
Portemus in memoria.
poenas et opprobria .
christi coronam spineam.
crucem clavos et lanceam.
Et plagas sacratissimas.
omni laude dignissimas.
acetum fel arundinem.
mortis amaritudinem.
Haec omnia nos satient.
et dulciter inebrient.
nos repleant virtutibus.
et gloriosis fructibus.
Laus christo etc.

Lauda fidelis contio.
spinae trophaeum inclitum.
per quam perit perditio.
vitaeque datur meritum.
Nos a puncturis liberat.
aeterni patris filius.
cum spinis pungi tolerat.
spinarum culpis nescius.
Dum spinarum aculeum.
christus pro nobis pertulit.
per diadema spineum.
vitae coronam contulit.
Plaudat turba fidelium.
quia per spinae ludibrium.
purgat creator omnium.
spineti nostri vicium.
Laus christo etc.

Solennis dies rutilat.
qua christo conregnans iubilat.
Ioannes dei gratia.
et gemma apostolica.
A christo vocatus dulciter.
armato specialiter.
prima dotatur gloria.
inter sanctorum agmina.
Glorificatus corpore.
miro clarescit munere.
locus qui erat vermium.
cibum profert angelicum.
Aita fuit angelicus.
et gratia deificus.
praecedens et in praemio.
sanctorum choros omnium.
Christi amator unice.
et vas caelestis gratiae.
nobiscum sta in acie.
ultimo in examine.
Gloria tibi domine.
qui surrexisti a mortuis.
cum patre et sancto spiritu.

Sidus coruscat aureum.
resplendens ut carbunculus
doctor christi mellifluus.
mundum illustrans caelitus.
Alta conscendens sidera.
ut avis nobilissima.
mundi profunda reserat.
divinitatem intonans.
Volatu alto nobilis.
parificatur angelis.
mira de caelis referens.
cunctis prophetis praeeminet.
Felix oliva ceditur.
et dolio immittitur.
sed pugil christi inclutus.
eripitur divinitus.

Festum nunc celebre magnaque gaudia.
compellunt animos carmina promere.
cum christus solium scandit ad arduum.
caelorum pius arbiter.
Conscendit iubilans laetus ad aethera
sanctorum populus praedicat inclitum.
concinit pariter angelicus chorus.
victoris boni gloriam.
Qui scandes superos vincula vinxerat.
donans terrigenis munera plurima.
districtus rediet arbiter omnium.
qui mitis modo transiit.
Oramus domine conditor inclute.
devotos famulos respice protege
ne nos livor edax daemonis obruat.
demergat vel in inferos.
At cum flammivoma nube reverteris.
occulta hominum pandere iudicans
ne des supplicia horrida noxiis
sed iustis bona praemia.
Praesta hoc genitor optime maxime.
et tu nate dei et bone spiritus.
regnans perpetuo fulgida trinitas
per cuncta pie saecula.

Iesu nostra redemptio.
amor et desiderium.
deus creator omnium.
homo in fine temporum.
Quae te vicit clementia.
ut nostra ferres crimina.
crudelem mortem patiens.
ut nos a morte tolleres.
Interni claustra penetrans.
mos captivos redimens.
victor triumpho nobili.
Ipsa te cogat pietas.
ut mala nostra superes.
parcendo et voti compotes.
nos tuo vultu saties.
Gloria tibi domine.
qui scandis super sidera.
cum patre et sancto spiritu.

Astra polorum superascendit.
christus ad patris dexteram sedens
victor et auctor noster ubique.
Id circo fratres pangite melos
huic deo nostro ut mereamur
scandere mente quo manet ipse.
Gloria simul patri perenni sit
filio spirituique almo deo semper in aevum.

Tu christe nostrum gaudium.
manens olympo praeditum.
mundi regis quis fabricam.
mundana vincens gaudia.
Hinc te precantes quaesumus.
ignosce culpis omnibus.
et corda sursum subleva.
At cum rubente ceperis.
clarere nube iudicis.
poenas repellas debitas.
reddas coronas perditas
Tu esto nostrum gaudium
qui es futurum praemium.
sit nostra in te gloria.
per cuncta semper saecula.
Gloria tibi domine.
qui scandis super sidera. etc.

Veni creator spiritus.
mentes tuorum visita.
imple superna gratia.
tu quae creasti pectora.
Qui paraclitus diceris.
donum dei altissimi.
fons vivus ignis caritas.
et spiritalis unctio.
Tu septiformis munere.
dextre dei tu digitus.
tu rite promisso patris.
sermone ditans guttura.
Accende lumen sensibus.
infunde amorem cordibus.
infirma nostri corporis.
virtute firmans perpeti.
Hostem repellas longius.
pacemque dones protinus.
ductore sic te praevio.
vitemus omne noxium.
Da gaudiorum praemia.
da gratiarum munera.
dissolve litis vincula.
astringe pacis foedera.
Per te sciamus da patrem.
noscamus atque filium.
te utriusque spiritum.
credamus omni tempore.

Beata nobis gaudia.
anni reduxit orbita.
cum spiritus paraclitus.
refulsit in discipulos.
Ignis vibrante lumine.
linguae figuram detulit.
verbis ut essent proflui.
et caritate fervidi.
Linguis loquuntur omnium.
turbae pavent gentilium.
musto madere deputant.
quos spiritus repleverat.
Parata sunt haec mystice.
paschae peracto tempore.
sacro dierum numero.
quo lege fit remissio.
Te nunc deus piissime.
vultu precamur cernuo.
illapsa nobis caelitus.
largire dona spiritus.
Dudum sacrata pectora.
tua replesti gratia.
dimitte nunc peccamina.
et da quieta tempora.
Sit laus patri cum filio.
sancto simul paraclito.
nobisque mittat filius.
charisma sancti spiritus.

Iam christus astra ascenderat
regressus unde venerat.
promissum patris munere.
sanctum daturus spiritum.
Solennis urgebat dies.
quo mystice septemplici.
orbe voluto septies.
signat beata tempora.
Dum hora cunctis tertia.
repente mundus intonat.
apostolis orantibus.
deum venisse nuntiat.
De patris ergo lumine.
decorus ignis missus est.
qui fida christi pecora.
calore verbi complevit.

Impleta gaudent viscera.
afflata sancto spiritu.
voces diversas intonant.
fantur dei magnalia.
Ex omni gente cogniti.
graecis latinis barbaris.
cunctisque admirantibus.
linguis loquuntur omnibus.
Iudaea tunc incredula.
vesano tacta spiritu.
ructare musti crapulam.
alumnos christi concrepat.
Sed signis et virtutibus.
occurrit et docet petrus.
falsa profari perfidos.
iohelis testimonio.
Sic christe nunc paraclitus.
per te pius nos visitet.
novansque terrae faciem.
culpis solutos recreet.

O lux beata trinitas.
et principalis unitas.
iam sol recedat igneus.
infunde lumen cordibus.
Te mane laudum carmine.
te deprecemur vespere.
te nostra supplex gloria.
per cuncta laudet saecula.
deo patri sit gloria.
eiusque soli filio.
cum spiritu paraclito.
et nunc et in perpetuum.

Adesto sancta trinitas.
par splendor una deitas.
quae exstas rerum omnium.
sine fine principium.
Te caelorum militia.
laudat adorat praedicat.
triplexque mundi machina.
benedicit per saecula.
Laus patri sit ingenito.
laus eius unigenito.
laus sit sancto spiritui.
trino deo et simplici.

Assumus et nos cernui.
te adorantes famuli.
votaque preces supplicum.
hymnis iunge caelestium.
Unum te lumen credimus.
quod et ter idem colimus.
alpha et o quem dicimus.
te laudat omnis spiritus.

Pange lingua gloriosi.
corporis mysterium.
sanguinisque pretiosi.
quem in mundi pretium.
fructus ventris generosi.
rex effudit gentium.
Nobis natus nobis datus.
ex intacta virgine.
et in mundo conversatus.
sparso verbi semine.
sui moras incolatus.
miro clausit ordine.
recumbens cum fratribus.
observata lege plene.
cibis in legalibus.
cibum turbae duodenae.
se dat suis manibus.
Verbum caro panem verum.
verbo carnem efficit.
fitque sanguis christi merum.
et si sensus deficit.
sola fides sufficit.
Tantum ergo sacramentum.
veneremur cernui.
et antiquum documentum..
novo cedat ritui.
praestet fides supplementum
sensuum defectui.
Genitori genitoque.
laus et iubilatio.
salus honor virtus quoque.
sit et benedictio.
procedenti ab utroque.
compar sit laudatio.

Sacris solennibus iuncta sint gaudia.
et ex praecordiis sonent praeconia.
recedant vetera nova sint omnia.
corda voces et opera.
Noctis recolitur cena novissima
qua christus creditur agnum et azyma.
dedisse fratribus iuxta legitima.
pristis indulta patribus.
Post agnum typicum expletis epulis
corpus dominicum datum discipulis
sic totum omnibus quod totum singulis.
eius fatemur manibus.
Dedit fragilibus corporis
ferculum dedit et tristibus
sanguinis poculum dicens accipite
quod trado vasculum omnes ex eo bibite.
Sic sacrificium istud instituit.
cuius officium committi voluit.
solis presbyteris quibus sic congruit.
ut sumant et dent ceteris.
Panis angelicus fit panis hominum.
dat panis caelicus figuris terminum
o res mirabilis manducat dominum.
pauper seruus et humilis.
Te trina deitas unaque poscimus
sic tu nos visites sicut te colimus
per tuas semitas duc nos quo tendimus

Agnum supernum prodiens.
nec patris linquens dexteram.
venit ad vitae vesperam.
suis tradendus aemulis.
prius in vitae ferculo.
se tradidit discipulis.
Quibus sub bina specie.
carnem dedit et sanguinem.
ut duplicis substantiae.
totum cibaret hominem.
Se nascens dedit socium.
convescens in edulium.
se moriens in pretium.
se regnans dat in praemium.
O salutaris hostia.
quae caelis pandis hostium .
bella premunt hostilia.
da robur fer auxilium.
Uni trinoque domino.
sit sempiterna gloria.
qui vitam sine termino.
nobis donet in patria.

Verbum prodiens a patre.
lumen verum de lumine.
deus de caelis humilis.
homo nobis visibilis.
Da ut lege deposita.
tua simus sub gratia.
qui aperis diu clausis.
dans lumen nostris tenebris.
Seruos veni redimere.
tuo sacrato sanguine.
fac nos tecum surgere.
cibatos tuo corpore.
At cum sanctis perenniter.
laudes solvamus pariter.
saeculorum altissimo.
regi ovantes domino.
Laus sit patri et filio
spiritui paraclito.
unitati sit gloria.
per infinita saecula.

Ut queant laxis resonare fibris
mira gestorum famuli tuorum.
solue polluti labii reatum.
sancte ioannes.
Nuntius celso veniens olympo
te patri magnum fore nasciturum.
nomen et vitae seriem gerende.
ordine promit.
Ille promissi dubius superni.
perdidit prompte modulos loquelae.
sed reformasti genitus perempte.
organa vocis.
Ventris obstruso positus cubili
senseras regem thalamo manentem.
hinc parens nati meritis uterque
abdita pandit.
Antra deserti teneris sub annis
civium turmas fugiens petisti.
ne levi saltem maculare vitam.
famine posses.
Praebuit hirtum tegimen camelus.
artubus sacris stropheum bidentes
cui latex haustum sociata pastum.
mella locustis.
Ceteri tantum cecinere vatum.
corde praesago iubar affuturum.
tu quidem mundi scelus auferentem.
indice prodis.
Non fuit vasti spatium per orbis.
sanctior quisquam genitus ioanne.
qui nefas saecli meruit lavantem.
tingere lymphis.
O nimis felix meritique celsi.
nesciens labem nivei pudoris.
praepotens martyr eremique cultor
maxime vatum.
Serta ter denis alios coronant
aucta crementis duplicata quosdam
trino centeno cumulata fructu.
te sacer ornant.
Nunc potens nostri meritis opimis.
pectoris duros lapides repelle
asperum planas iter et reflexos.
dirige calles.
At pius mundi sator et redemptor
mentibus pulsa livione puris.
rite dignetur veniens sacratos
ponere gressus.
Laus deo patri patris atque proli.
laus et amborum tibi pneuma sacrum
nunc et in toto maneat futuri.
tempore saecli.

Aurea luce et decore roseo.
lux lucis omne perfudisti saeculum.
Decorans caelos incluto martyrio.
hac sacra die qua dat regis veniam
Ianitor caeli doctor orbis pariter.
iudices saecli vera mundi lumina
per crucem alter: alter ense triumphans.
vitae senatum laureati possident.
Iam bone pastor petre clemens accipe.
Vota precantum et peccati vincula.
resolue tibi potestate tradita.
Qua cunctis caelum verbo claudis aperis.
Doctor egregie paule mores instrue.
Et mente polum nos transferre satage.
Donec perfectum largiatur plenius.
Evacuato quod ex parte gemimus.
Olive bine pietatis unice.
Fidei devotos semper obustos maxime.
Fonte repletos caritatis gemine.
Post mortem carnis impetrate vivere.
Sit trinitati sempiterna gloria
Honor potestas atque iubilatio
Ex tunc et modo per aeterna saecula.

Apostolorum passio.
diem sacravit saeculi.
petri triumphum nobilem.
pauli coronam praeferens.
Coniunxit aequales viros.
cruor triumphalis necis.
deum secutos praesules.
christi coronavit fides.
Primus petrus apostolus.
nec paulus impar gratia.
electionis vas sacre.
petri adaequavit fidei.
Verso crucis vestigio.
simon honorem dans deo.
suspensus ascendit dati.
non inmemor oraculi.
Praecinctus ut dictum est senex.
et elevatus ab altero.
quo nollet ivit sed volens.
mortem subegit asperam.
Sic roma celsum verticem.
devotionis extulit.
fundata tali sanguine.
et vate tanto nobili.
Tante per urbis ambitum.
stipata tendunt agmina.
trinis celebratur viis.
festum sacrorum martyrum.
Prodire mundum quis putet concurrere plebem poli.
electa gentium caput.
sedes magistri gentium.

matrem veram viventium
pie venit qui redemit.
peccata delinquentium.
Gressum cepit dum concepit.
maria multum properans.
visitavit confortavit.
elisabeth compatiens.
Salutatur inflammatur.
elisabeth et filius.
inaudita fiunt ita.
de dono sancti spiritus.
Impraegnata gravidata.
fit mater olim sterilis.
infans datus nondum natus.
exsultat christo iubilis.
Servit maior gaudet minor.
maria fert solacium.
visitatur praeparatur.
Praecursorem et doctorem.
maria manu indicat.
qui rectorem purgatorem.
digito manu nuntiat.
Leva gregem duc ad regem.
maria cunctos visitans.
ut saluetur et letetur.
cum tu sis mater medians.

O christi mater caelica.
fons vivus fluens gratia.
lux pellens cuncta schismata.
maria deo proxima.
Ex motu veri luminis.
transivit in montaneis.
virgo iuvare vetulam.
de praecursore gravidam.
Mater venit de nazareth.
ut salutet elizabeth.
replentur dono spiritus.
anus et eius filius.
Elizabeth complacuit.
quia mater dei affuit.
infans gaudet in utero.
praesente christo domino.
Mariae visitatio.
exemplum dat pro praevio.
quia sit parata omnibus.
ipsam pie querentibus.
Trinitatis clementia.
cuncta laxet facinora.
per matris christi merita.
nos ducat ad caelestia.

De sacro tabernaculo.
virtutum flos egreditur.
odor mariae spargitur.
Ex caritatis germine.
elizabeth appropiat.
et domum intrat feminae.
ipsam devote visitat.
Salutat servam domina.
haec matrem christi nominat.
confertur ingens gratia.
matrem et prolem satiat.
En christi incarnatio.
per nondum natum panditur.
hunc adorat cum gaudio.
qui ventre matris clauditur.
Clamat senex in iubilo.
videns mariae gloriam.
beata credens angelo.
scivisti rem veridicam.
Hic stupet rerum regula.
naturae mutans ordinem.
ubi fiunt miracula.
per solum caeli principem.
Praesta virgo piissima.
Sufficiens auxilium.
cum sis mater largissima.
nos visites in saecula.
Laus honor sponso virginum.
nunc et per omne saeculum.
qui nos mariae meritis.
caeli coniungat gaudiis.

Iesu christe auctor vitae.
qui in tuo sanguine.
peccatum lavisti adae.
mariae magdalenae.
tribuisti salutarem.
fructum poenitentiae.
Pretiosam margaritam.
stellamque clarissimam.
eam locasti in arce.
uranicae curiae.
ut esset evidens tue.
exemplum clementiae.
Interventu ergo eius.
sis nobis propitius.
ac nostra dele peccata.
et da vitae gaudia.
qui regnas cum deo patre.
et spiritu compare.

Pange lingua magdalenae.
lacrimas et gaudium.
sonent voces laudis plenae.
te concentu cordium.
et concordet philomele.
turturis suspirium.
Iesum quaerens convivarum.
turbas non erubuit.
pedes unxit lacrimarum.
fluvio quos abluit.
crine tersit et culparum.
lavacrum promeruit.
Suum lavit mundatorem.
rivum fons inmaduit.
pium fudit vas liquorem.
et in ipsum refluit.
caelum terra dedit rorem.
caelum terra compluit.
nardum ferens pisticum.
typum gessit mysticum.
ut sanetur unctione.
unxit aegra medicum.
Pie christus hanc respexit.
speciali gratia.
quia multum hunc dilexit.
dimittuntur omnia.
christi quando resurrexit.
facta est praenuntia.
Gloria et honor deo.
qui paschalis hostia.
agnus morte pugna leo.
victor die tertia.
resurrexit cum trophaeo.
mortis ferens spolia.

Votiva cunctis orbita.
lucis triumphat gratia.
qua scandit astra vernula .
maria christi fulgida.
Calcans beata luridam.
saecli ruentis machinam.
ardore sancti spiritus.
ignes subegit lubricos.
Haec sacras iesu lacrimis.
plantas rigavit intimis.
tersit capillis osculans.
mentis tenebras expians.
Te quaesumus gratissima.
deposce nobis veniam.
caelestis aves tinnulis.
te perfruamur organis.
Salue beata trinitas.
perenni manens gaudio.
iuva creatrix saeculum.
quae regnas in perpetuum.

Lucis huius festa colit plebs honesta.
deum caeli dignis confrequentans hymnis.
Mater matris christi ex hoc mundo tristi
Migrans fide bona sumpsit vitae dona.
Annam sic expresse fundit radix yesse
Ut sit matur matris nati dei patris.
Ex hac carnis planta surgit virgo sancta.
Ex hoc fluit fonte lapis caesus monte
Caelo iam sublata sic mulier beata.
Nos suo precatu purget a reatu
Trino laus et uni deo sit communi

Anna reginae mariae polorum.
mater immensis titulis decora
sanctitatis conspicuaeque vitae.
clara triumphis.
Te sacram cuncte venerabilemque.
nationes et celebrant beatam.
naque rectoris superum parentem.
ventre tulisti.
Ecce mortales variis fatigant.
te prece et votis mulier sacrata.
gestiunt cuncti cecinisse laudes
dicere et hymnum.
Rebus afflictis vocitaris anna.
ingruit quicquid homini timendum
atque funestum venerande asylum.
querimus anne.
Nuntiant quando nebulae nigrantes.
luridam pestem trepido popello.
eripis cunctos tibi seruientes.
mente fideli.
Obsecro in cunctis facilem periclis.
praebeas tete miseris cateruis.
nec sinas tantam periisse de te.
spem bene captam.
Sis apud natam simul et nepotem
semper assestrix scelerum refertis.
ut queant tandem veniam mereri.
regnaque caeli.

Sancte dei pretiose.
protomartyr stephane.
qui virtute caritatis.
circumfultus undique.
dominum pro inimico.
exorasti populo.
Tu caelestis primitivus.
signifer militiae.
veritatis assertivus.
testis primus gratiae.
fundamenti lapis vivus.
basis patientiae.
Saxo caesus non mucrone.
per saxorum cuspides.
corpus membri passione.
circumcidi praevides.
rubricati lapides.
Tu caelorum primus stratam.
consternis lapideam.
tu per christum hebetatam.
primus transis romphaeam.
primum granum trituratum.
christi ditans aream.
Tibi primum reserate.
caeli patent ianuae.
iesum vides potestate.
cuius pugnas strenue.
stans cum patris maiestate.
tecum est assidue.
Praestans genti persequenti.
preces pro lapidibus.
ne rependas te petenti.
lapides pro precibus.
sed indulge piae menti.
plus quam audet vocibus.
funde preces pro devoto.
tibi nunc collegio
ut tuo propitiatus
interuentu dominus
nos purgatos a peccatis
caeli iungat civibus.
Gloria et honor deo
qui te flore roseo.
coronavit et locavit.
saluat reos soluens eos.
mortis ab aculeo.

Deus deorum domine.
rex sempiternae gloriae.
invictorumque militum.
carmen exaudi supplicum.
Terra tegens absconditum.
ducis thesauri pretium.
invento protomartyre.
munde reddit spem gloriae.
Omnes devoti martyres.
laudate protomartyrem.
vestris dignus est laudibus.
assumpsit dei filius.
Iam protomartyr stephane.
preces devotas accipe.
quibus per te nos querimus.
deo placari caelitus.
Quem pro persecutoribus.
exaudiebat dominus.
et pro suis supplicibus.
exaudiat propitius.

Plebs devota deo mente fideli.
psallat altitono pectore laeto.
laudes dulcifluas promit ab ore
quo sit consona mens voce sonora
Iam praeclara dies fulget in orbe.
quam cuncti recolant corde benigno
christi nata. sacro indice celso.
viso praecipuo iam luciano.
Sanctorum celebris lux hodierna qua
sunt magnifica laude reperta
virtutum meritis corpora sacra.
odis omnigenis condecorentur.
Insignis stephani martyris almi
doctorisque sacri gamalielis.
abibeque simul et nicodemi.
festum nos domino reddat ovantes.
splendent cum domino stemmate claro
quorum de numero caelicus ordo
gaudet perpetuo temporis aevo.
Te martyr petimus nunc pius assis
sanctis cum sociis munera lucis.
affer supplicibus propitiatus.
nobis daque frui lumine christi.
Sit laus imperium cunctipotenti.
virtus laus et honor cum pare proli.
sancto spiritui cuncta regenti.
lumen vivificum omne per aevum.

Gaude civitas augusta.
redde deo vota iusta.
a quo tuus a te missus.
est apostolus narcissus.
Narcissus primo plantavit.
dionysius rigavit.
deus dedit incrementum.
christus manet fundamentum.
Sub narcisso pontifice.
et diacono felice.
credit afra cum puellis.
et hilaria cum illis.
Daemon clamat et insanit.
afra stupet praesul canit.
canit praesul christianus.
fugit sathanas profanus.
Mox in fide confortatis.
affinibus et cognatis.
ille simul comprehense.
quinque vive sunt accense.
Afra simul et consortes.
stent pro nobis prece fortes.
ut et nobis expurgatis.
sit portio cum beatis.
O narcisse cum felice.
vos pro nobis omni vice.
et pro nostra pravitate.
et pro cunctis exorate.
Praesta pater et patrone.
praesta fili pastor bone.
praesta spiritus amborum.
medicina peccatorum.

Martyris christi colimus triumphum
annuum tempus venerando cuius.
cernuo voto prece iam rotundus
orbis adorat.
Pontifex sixtus monuit ministrum.
fixus in ligno crucis exsequeris.
me cito poenam patiendo magnam.
ibis ad astra.
Tortor iratus petit ut talenti.
pondus ignoti manifestet omne.
mente vesana cupiens vorare.
aurea lucra.
Sprevit hic mundi peritura dona
fert opem nudis alimenta claudis.
dividit nummos miseris cateruis
corde flagranti.
Igne torquetur stabili tenore,
cordis accensus superat minaces.
ignium flammas in amore vitae.
semper opime.
Uritur postquam latus omne testis,
verte profecto loquitur iocando.
corporis partem laniando coctam
dentibus atris.
Spiritum sumpsit chorus angelorum
intulit caelo pie laureandum.
ut scelus laxet hominum precando.
omnipotentem.
Supplici voto rogitemus omnes
sancte laurenti veniam preceris.
qui tuum festum celebrant ubique,
voce vel actu.
Gloriam patri resonemus omnes.
eius et nato iubilemus apte.
cum quibus regnat simul et creator
spiritus almus.

Conscendat usque sidera.
celique pulset intima.
vox atque cantus omnium.
te deum collaudantium.
Adest namque festivitas.
et dies venerabilis.
laurentius ingressus est.
Qui superatis ignibus.
et impiis tortoribus.
devictis saevis hostibus.
nunc gaudet in caelestibus.
Ipse dignetur dominum.
rogare clementissimum.
ut ab aeternis ignibus.
nos salvet et daemonibus.

Quae terra pontus aethera.
colunt adorant praedicant.
trinam regentem machinam
claustrum mariae baiulat.
Cui luna sol et omnia.
deserviunt per tempora.
perfusa caeli gratia.
gestant puellae viscera.
Beata mater munere.
cuius supernus artifex.
mundum pugillo continens.
ventris sub archa clausus est.
Benedicta caeli nuntio.
fecunda sancto spiritu.
desideratus gentibus.
cuius per aluum fusus est.
O gloriosa domina.
excelsa super sidera.
quite creavit provide.
lactasti sacro ubere.
Quod eva tristis abstulit.
tu reddis almo germine.
intrent ut astra flebiles.
caeli fenestra facta es.
Tu regis alta ianua.
et porta lucis fulgida.
vitam datam per virginem.
gentes redempte plaudite.
Maria mater gratiae.
mater misericordiae.
tu nos ab hoste protege.
Gloria tibi domine.
qui natus es de virgine.
cum patre et sancto spiritu.

O quam glorifica luce coruscas
stirpis davidicae regia proles
sublimis residens virgo maria.
supra caeligenas aetheris omnes.
Tu cum virgineo matris honore
angelorum domino pectoris aulam.
sacris visceribus casta parasti.
natus hinc deus et corpore christus.
Quem cunctus venerans orbis adorat.
cui nunc rite genu flectitur omnem.
a quo nos petimus te veniente.
abiectis tenebris gaudia lucis
Haec largire pater luminis auctor
natum per proprium flamine sancto.
qui tecum nitida vivit in aethra .
regnans ac moderans saecula cuncta

Felix mater constantia.
devota christo iubilo.
festum sancti pelagii.
tui patroni optimi.
Qui creatorem omnium.
confessus dei filium.
tortoris immanissima.
passus est supplicia.
Cassatur evalasius.
en vir quem diabolicus.
sed miles christi fervidus.
triumphat inperterritus.
Agone iam novissimo.
plenissimus martyrio.
collum submisit gladio.
flamen remisit domino.
Hunc regni nixus solio.
agnum sequendo dominum.
nulli secundus martyrum.
Deo patri et filio.
cum spiritu paraclito.
sit laus atque victoria.
per infinita saecula.

Gaude visceribus mater in intimis.
felix ecclesiae quae sacra replicas.
sanctae festa mariae.
plaudent astra solum mare.
Cuius magnifica est generatio.
cuius vita sacris claruit actibus
cuius finis honorem.
summum sine tenet fine.
Quae virgo peperit virgoque permanet
lactavit propriis uberibus deum
portantemque gerebat.
ulnis prona trementibus.
Felix multiplici laude puerpera.
regis porta sui clausa perenniter.
mundi stella fluentis.
floris virgula regia.
Te nunc suppliciter sancta theotocos
regis perpetui sponsaque poscimus
ut nos semper ubique.
miti munere protegas.
Sanctis obtineas virgo precatibus
pacis praesidium dulce diutine.
nobis atque beati.
regni dona perennia.
Praesta summe pater patris ac unice.
amborumque simul spiritus annue.
qui regnas deus unus.
omni tempore saeculi.

O sancta mundi domina.
regina caeli inclita
o stella maris maria.
virgo mater deifica.
Emerge dulcis filia.
nitesce iam virguncula.
florem latura nobilem.
christum deum et hominem.
Natalis tui annua.
en colimus solennia.
quo stirpe allectissima.
mundo fulsisti genita.
Per te sumus terrigenae.
simulque iam caeligenae.
pacati pace nobili.
more inaestimabili.
Sit trinitati gloria.
sit semper ac victoria.
per saeculorum saecula.

Nunc tibi virgo virginum.
laudes ferimus carminum.
teque caelorum dominam.
resultet haec plebecula.
Tu porta domus fulgida.
egressionis inscia.
et virga fructu florida.
virgoque nato gravida.
Te nostra sonant carmina.
te angelorum agmina.
infernus tibi iubilat.
fretusque tibi intonat.
Lacta regina parvulum.
aeterni regis filium.
lacta sacrato ubere.
qui te concessit vivere.
Tu clara stirpis regia.
iureque mundi domina.
desideratum omnibus.
tu protulisti gentibus.
O stella maris fulgida.
absolue plebis crimina.
gemitus quoque supplicum.
immuta dando gaudium.
Laus patri invisibili.
laus eius almo flamini.
laus sit et unigenito.
orbi terrarum domino.

Alma christi quando fides.
mundo passim traditur.
et per latos orbis fines.
igne flagrans floruit.
tunc elegit sibi gratum.
militem mauritium.
Qui loricam fide textam.
forti gestans pectore.
quae beata thebaeorum.
induebat agmina.
incitaret praemia.
Martyr sacer quo vocetur.
inclitus mauricius.
omnes simul quasi unus.
vir ductu mirabili.
properabant caelitus.
Tunc armati spiritali.
ense christi milites.
submittentes velut agnus.
pia colla iugulo.
triumphabant trucidati.
spreto mundi principe.
Contemnentes blandimenta.
tyrannorum noxia.
flocci pendunt mundi poenas.
sub momento vincere.
ut ditentur sempiterno.
sine fine munere.
Diem festum revolutum.
anni monstrat orbita.
qua beatam thebaeorum.
legionem colimus.
aegris salus quo praestatur.
caecis visus redditur.
Nunc qua propter supplicantes.
illi preces fundimus.
ut dignetur nobis christum.
facere propitium.
quem amavit cum quo regnat.
nunc et in perpetuum.
Gloria et honor deo.
usque quo altissimo.
una patri filioque.
inclito paraclito.
cui laus est et potestas.
per aeterna saecula.

Christe sanctorum decus angelorum.
rector humani generis et auctor
nobis aeternum tribue benignus
scandere caelum.
Angelum pacis michael ad istam.
caelitus mitte rogitamus aulam.
crebro ut nobis veniente crescant
prospera cuncta.
Angelus fortis gabriel ut hostem
pellat antiquum volitet ab alto.
saepius templum veniat ad istud.
visere nostrum.
Angelum nobis medicum salutis.
mitte de caelis raphael ut omnes.
sanet aegrotos pariterque nostros
dirigat actus.
Hinc dei nostri genitrix maria.
totus et nobis chorus angelorum.
semper assistat: simul et beata.
contio tota.
Praestet hoc nobis deitas beata.
patris ac nati pariterque sancti.
spiritus cuius reboat in omni.
gloria mundo.

Tibi christe splendor patris.
vita virtus cordium.
votis voce psallimus.
alternantes concrepando.
melos damus vocibus.
Collaudamus venerantes.
omnes caeli milites.
sed praecipue primatem.
caelestis exercitus.
michaelem in virtute.
conterentem zabulon.
Quo custode procul pelle.
rex christe piissime.
omne nefas inimici.
mundo corde et corpore.
paradiso redde tuo.
nos sola clementia.
Gloriam patri melodis.
personemus vocibus.
gloriam christo canamus.
gloriam paraclito.
qui trinus et unus deus.
exstat ante saecula.

Mysteriorum signifer.
caelestium archangele.
te supplicantes quaesumus.
ut nos placatus visites.
Ipse cum sanctis angelis.
cum iustis cum apostolis.
illustra locum iugiter.
quo nunc orantes degimus.
Castissimorum virginum.
doctorum ac pontificum.
pro nobis preces profluas.
devotus offer domino.
Hostem repellat ut saevum.
hospemque pacis dirigat.
et nostra simul pectora.
fides perfecta muniat.
Ascendant nostre protinus.
mentesque nostras erigat.
qui sede splendet fulgida.
Hic virtus eius maneat.
hic firma flagret caritas.
hic ad salutis commoda.
suis occurrat famulis.
Errores omnes auferat.
vagosque sensus corrigat.
et dirigat vestigia.
nostra pacis per semitas.
Lucis in arce fulgida.
hic sacra scribat carmina.
et nostra simul nomina.
Gloria tibi domine.
gloria unigenito.
una cum sancto spiritu.

Alma lux siderum robur martyrum.
te decent omnia laudum carmina.
te sancti domine laudant hodie.
Quia sanctissimum dionysium.
areopagitam iam caelicolam.
illis sociasti sede perenni.
Qui portans proprium caput abscisum
cantu angelico venit subito.
ductus ad tumulum in parrisium
Martyr tu domini o dionysi.
cum tuis sociis ora pro nobis.
et plebi dominum fac propitium.
Virtus trinitati laus unitati.
honor et gloria sit per tempora.
priora futura et praesentia.

Vita sanctorum via spes salusque
christe largitor probitatis atque.
conditor pacis tibi voce sensu.
pangimus hymnum.
Cuius est virtus manifesta totum
quod pie poscunt quod habent quod ore.
corde vel factis cupiunt amore.
igne flagrantes.
Qui tua sanctum pietate gallum.
indicem lucis supere dedisti.
eius ut docti monitis tenebras
mente fugemus.
Hic ad exemplum volucris canorae
actibus sese prius excitavit.
ut quod ingessit vigor instrumentis
vita probaret.
Qui potens verbo venerandus actu
semper aeternis inhians lucellis.
plura salutis meruit superne.
signa patenter.
Quaesumus mundi sator et redemptor
ut sacris eius precibus tueri.
hanc velut plebem tribuens quod optat.
corde benigno.
Temporum pacem fidei tenorem.
languidis curam veniamque lapsis.
omnibus praesta pariter beatae.
munera vitae.
Ne quibus tanti dederas patroni
prima provisor documenta clemens
illius sacram patiaris unquam.
desere curam.
Hoc patris proles pater hoc benigne
spiritus patris hoc utrique compar.
nunc et aeterno facias perenni.
tempore saeculi.

Omnes superni ordines.
quibus dicatur haec dies.
mille milleni milies.
vestros audite supplices.
Primum virtutes igneae.
mox replete scientiae.
ex hinc iuvate nos prece.
sessiones dominice.
Tum vos caelestes domini.
et principes praevalidi
potentiaque praediti.
estote nobis placidi.
Hinc ditati virtutibus.
vosque tremendi nutibus.
et fulgurosi virtutibus.
christe favete plebibus.
Omnes quos dei gratia.
ab hac exemit patria.
bona donans caelestia
nostra laxate crimina.
Tu pater assis abraam.
claram regens prosapiam
cum ipsis necessariam.
nobis precando veniam.
Tandem david hymnidicis.
hinc inde stipatus choris.
pulcher coronis regiis.
cunctis succurre miseris.
Sacer adesto flagitans.
cetus futura praedicans.
nobis christum concilians.
Omnes dum carnem induit.
quos christus praesens docuit.
quosque absentes imbuit.
erigite qui corruunt.
Nostros supreme claviger.
et novae pacis legifer.
omnisque christi crucifer.
actus mundate pariter.
Nunc omne sacerdotium.
primus ordo pontificum.
clerum docendo subditum.
fletum tergite supplicum.
Nunc posce dei genitrix
omnisque carnis domitrix.
ut cessat culpa perditrix.
et plebs solvatur debitrix.
Istud concede trinitas.
et indivisa unitas.
domos regens pacificas.
aetates per interminas.

Iesu salvator saeculi.
redemptis ope subveni.
et pia dei genitrix.
salutem posce misceris.
Coetus omnes angelici.
patriarcharum cunei.
et prophetarum merita.
nobis precentur veniam.
Baptista christi praevius.
et claviger aethereus.
cum ceteris apostolis.
nos solvant nexu criminis.
Chorus sacratus martyrum.
confessio sacerdotum.
et virginalis castitas.
nos a peccatis abluant.
Monachorum suffragia.
omnesque cives caelici.
annuant votis supplicum.
et vitae poscant praemium.

Christe redemptor omnium.
conserva tuos famulos.
beate semper virginis.
piis placatus precibus.
Beata quoque agmina.
caelestium spirituum.
praeterita praesentia.
futura mala pellite.
Vates aeterni iudicis.
apostolique domini.
suppliciter exposcimus.
saluari vestris precibus.
Martyres dei incliti.
confessoresque lucidi
nos ferte in caelestibus.
vestris orationibus.
Chorus sacratus virginum.
monachorumque omnium.
simul cum sanctis omnibus.
consortes christi facite.
Mentem auferte perfidam.
credentium de finibus
ut christo laudes debitas.
persolvamus alacriter.

Martine confessor dei.
valens vigore spiritus.
carnis fatiscens artubus.
mortis future praescius.
Qui pace christi affluens.
divisa membra ecclesiae.
paci reformas unice.
Quem vita fert probabilem.
quem mors cruenta non laedit.
qui callidi versutiis.
Haec plebs fide promptissima.
tui die gaudia.
votis colit fidelibus.
adesto mitis omnibus.
Per te quies sit temporum.
vitae detur solacium.
pacis redundet commodum.
sedetur omne scandalum.
At caritatis spiritu.
sic affluamus invicem.
quo corde cum suspiriis.
christum sequamur intimis.
Qui laetaris cum angelis.
exsultas cum archangelis.
triumphas cum apostolis.

Hymnum deo vox iucunda.
decantet ecclesiae.
nam congaudet laetabunda.
syon mater filiae.
ascendenti de profunda.
convalle miseriae.
Quam regali stirpe natam.
vir accepit desponsatam.
indolis eximie.
semper tamen inspiratam
voto continentiae.
Fide prole sacramento.
ratum hoc coniugium.
vero docet argumento.
quia patrum caelestium.
vitae sancto subcremento.
attingit consortium.
Lege carnis sic ligata.
non exstinxit spiritum.
sed implevit fide rata.
nec reliquit irritum.
quod a deo mens parata.
gerebat propositum.
Gloria sit iesu bone.
tibi nunc et iugiter.
qui certantes in agone.
adiuvas fideliter.
et mercedem das coronae.
vincenti viriliter.

Novum sidus emicuit.
error vetus conticuit.
novo splendore rutilat.
plebs novas laudes intonat.
linguam solvat ecclesia.
nobis praeconis gloriam.
promat sperando veniam.
Dies solennis agitur.
dies salutis colitur.
hac attestante redditur.
Hinc ergo dei famula.
elizabeth per saecula.
christo conregnans veniam:
nobis poscas et gratiam.

Elizabeth. collaudemus.
virtutum insignia.
horis eius praesentemus.
devote obsequia.
ut spe recta respiremus.
per eius suffragia.
Stirpe regum procreata.
christum regem imitata.
conditorem omnium.
choris est associata.
supernorum civium.
Pubertatis ducens annum.
sancte manet indolis.
sponsum accepti tyrannum.
quem virtutem in scholis.
mitem facit velut agnum.
iungit caeli incolis.
Haec insignis et beata.
pauperum nutricia.
fastu mundi non elata.
nec parentum gloria.
crucifixit vitia.
Aqua eam dum rigavit.
hostis innocentiae.
potum lacte perforavit.
clavo paenitentiae.
et sic sese liberavit.
virtus patientiae.
Tandem viro destituta.
munda mundum exivit.
christum mente iam induta.
saccum carni consuit.
et in tempus haec statuta.
sic lampas emicuit.
Veras censum paupertatis.
redimens divitias.
de thesauro pietatis.
fudit auri copias.
et multorum egestatis.
supplevit inopias.
fecit opus fuso cibi.
quaerens alimoniam.
et vilescens ipsa sibi.
quaerit ignominiam.
sciens soli christe tibi.
recti dari gloriam.
Huic ergo laudes demus.
et preces humiliter.
et adiuti emendemus.
quod putamus iugiter.
ut per eam conregnemus.
christo aeternaliter.

O dei sapientia.
attingens cuncta fortiter
humani lapsus vitia.
sublevasti suaviter.
Sumpsisti formam hominis.
ex aluo nascens virginis.
ne consors culpae fieres.
Replens matrem dulcedinis.
dono dum aluo clauditur.
sic plena bonis inclitis.
ut stella fulgens oritur.
Amoris dans indicia.
certa tam efficaciter.
tota nostra praecordia.
Aeterni patris ordine.
ubi mira dulcedine.
contemplando perfruitur.
Orationi dedita.
et divinis obsequiis.
a mundo prorsus abdita.
arcanis vacat studiis.
O mira redundantia.
et gratia data virgini.
quae cuncta sunt flagrantia.
et grata summo numini.
Mens lingua caro spiritus.
sensus affectus actio.
electam monstrat caelitus.
te matrem dei filio.
Gloria tibi domine.
qui natus es de virgine.
idem manens in numine.
patri cum sancto flamine.

Sacri parentes virginis
steriles naturaliter
hoc dono summi numinis
susceperunt feliciter.
Vota solventes filiam
deo placentem hostiam
ibi mansuram deserunt.
Infantiae tam tenerae
crevit virtus et gratia
creatoris obsequia.
Regitur sancti spiritus
domestico dictamine
omnis virtutis penitus
decus splendet in virgine.
Gloria tibi domine. etc.

Ave katerina martyr et regina
Virgo deo digna mitis et benigna.
Costi regis nata christo regi grata
vera sponsa christi christum induisti.
Quae te spopondisti sponsam fore christi.
sponsa sponso gratos fac nos et acceptos.
Victrix sapientum dum soluis tormentum.
caesa lacte fluis syna sepeliris.
Monstra vitae viam ut philosophiam.
mundi transeamus veram inquiramus.
Ora et inclina nobis verum syna.
ut intremus chorum tecum angelorum.
Sit laus deo patri summum christo decus.
spiritui sancto honor trinus et unus.

O praeclara constantia.
cole solennia.
quies caeli coetibus.
iunctus florens virtutibus.
conradus praesul inclitus.
Hic largitatis filius.
pater eximius.
pauperum penurias.
pellit fundat ecclesias.
vir totus deo deditus.
Udalrico quos socio.
animas fluvio.
cernit in miseria.
ut aves per ministeria.
missae a poena liberat.
sacro convivio.
illapsam araneam.
sumit nec laesus per eam.
vivae cenae dat exitum.
vigent miracula.
caecis visus redditur.
claudis gressus conceditur
aegris salus exuberat.
Praesta beata trinitas.
da simplex unitas.
tanti patris precibus
solutis a criminibus.
nobis caelorum aditum.

Barbarae laudes resonet quotannis.
Christianorum populus fidelis.
atque solennem celebrate lucem
virginis omnes.
Castitas huic superumque cura.
integri mores probitasque simplex.
tota tum caelum meruitque vita
criminis expers.
Sedulo quisquis veneratur illam.
ture vel parvo litat angelorum.
pane nunquam destituetur: atrae.
mortis agone.
Illa caelestum meritis opimis.
grata rectori meruit clientes.
atque devotos rapere ex periclis
atque tueri.
Virgo dilecta o nimium tonanti.
impetra humano generi salutem
exitu vitae mereamur omnes.
visere christum.
Hymnus et laudes decus et potestas.
sit deo trino pariterque et uno.
sit salus mundo fideique candor
tempus in omne.

Exsultet aula caelica.
letetur mundi machina.
deum refert solis orbita.
nicolai solennia.
Qui vagitus infantiae.
decoravit mirifice.
dans virtutum primordia.
inter artus tripudia.
Quarta cum sexta feria,
semel sugebat ubera.
iam in aetate tenera.
Hac usus abstinentia.
Auius tumba fert oleum.
matris olive nescium.
quod natura non protulit.
marmor sudando parturit.
O venerande pontifex .
pius nec tardus opifex.
cunctis qui corde credulo.
te querunt in periculo.
Aufer mortis dispendia.
confer vitae stipendia.
quo post carnis exilia.
tecum simus in gloria.
Praesta pater ingenite.
iesu cum sancto pneumate.
ut nicolai precibus.
caeli iungamur civibus

Virginis festum celebremus omnes.
qua die primum genitricis alvo.
rite concepta et fuerat: parentum.
criminis expers.
O parens salue superi tonantis
caelicis turbis veneranda mater.
gentibus cunctis merito colenda.
virgo beata
Te senes matrem celebrant diserti
te colit mitis iuvenum caterua.
te pie matres pariterque laudat.
pulchra puella.
Clamitant omnes famuli fideles.
te sacram puram macula carentem
atque cum primum ex utero parentis.
concipereris.
Impius cedat temerariusque.
virginis sanctae fideique cultor.
qui tibi labem voluit nefandus
pingere primam.
Despice in terram generosa proles
et graves iamiam miserare casus
quos tulit mundus sceleris refertus
spes miserorum.
Orphani magnum viduaeque asylum
atque praegnantum facilis patrona
desinant vanae celebrare gentes.
festa dianae.
Sola peccantes animo benigno.
deseris nunquam veniam petentes.
non potes quicquam famulo negare.
te veneranti.
Mitiga christum genitum precamur
parcat ut nobis miseris fatemur
grande delictum toties patrasse.
crimine pleni
Sed piis virgo precibus remulce,
iudicem iustum: morimur nefandi
ni velis nobis veniam impetrare
o mediatrix
Dulcis et clemens pia virgo cunctis.
ferto delicti cumulo gravatis.
nunc opem tecum capiant pennis.
gaudia vitae.

O sponsa christi fulgida
regina caeli inclitaque
virgo prudentissima
et mater dei intacta.
Floresce dulcis filia
de qua flos campi speciosus
nasci voluit dominus.
Tu virga stirpe regia
david sacrata exorta
quae regem sine macula
regum lactasti domina.
Tu porta semper serata
prophetae ore praedicta
quia nulli unquam pervia
mortali esses maria.
Princeps solus transivit
per te qui cuncta creavit
qui verbum dei dicitur et toto corde colitur.
Haec tua nobis conceptio
virtutum dona det in mundo
ut grates tuo filio
dicamus. cum tripudio.
Laus trinitati inclita
sit semper ac victoria
per saeculorum saecula.

O sancta mundi domina.
regina caeli inclita.
o stella maris maria.
virgo mater deifica.
Emerge dulcis filia.
nitesce nunc virguncula.
florem latura nobilem.
christum deum et hominem.
Conceptus tui annua.
en colimus solennia.
quo stirpe electissima.
mundo fulsisti genita.
Per te sumus terrigenae.
simul quam iam caeligenae.
pacati pace nobili.
more inaestimabili.
Sit trinitati gloria.
sit decus ac victoria.
per saeculorum saecula.

Beata dei genitrix.
verbum quae portasti patris.
nos tibi noctis tempore.
psallentes clemens respice.
Noctem repelle saeculi.
omnique fine diei.
potenti tua gratia.
pacis da nobis munera.
Et deo laetus transeat.
conceptus tuus quem satiat.
nec ullos tibi subditos.
hostis per turbet famulos.
Praestet hoc nobis trinitas.
una simulque deitas.
quem laudant omnes consona.
voce per cuncta saecula.

Exsultet caelum laudibus.
resultet terra gaudiis.
apostolorum gloria.
sacra canunt solennia.
Vos saecli iusti iudices.
et vera mundi lumina.
votis precamur cordium.
audite preces supplicum.
Qui caelum verbo clauditis.
serasque eius soluitis.
nos a peccatis omnibus.
solvite iussu quaesumus.
Quorum praecepto subditur.
salus et languor omnium.
sanate aegros moribus.
nos reddentes virtutibus.
At cum iudex advenerit.
christus in fine saeculi.
nos sempiterni gaudii.
faciat esse compotes.

AEterna christi munera.
apostolorum gloria.
laudes ferentes debitas.
letis canamus mentibus.
Ecclesiarum principes.
belli triumphales duces.
caelestis aulae milites.
et vera mundi lumina.
Terrore victo saeculi.
penisque spretis corporis.
mortis sacrae compendio.
vitam beatam possident.
Devota sanctorum fides
invicta spes credentium.
perfecta christi caritas.
mundi triumphat principem.
exsultat in his filius.
caelum repletur gaudiis.
Te nunc redemptor quaesumus
ut ipsorum consortio.
iungas precantes servulos.

Ortu phoebi iam proximo.
hymnum canamus domino
apostolis condebitam.
ferentes reverentiam.
Quo mereamur effici
semper horum pedissequi.
spernentes transitoria.
tendentes ad perennia.
Iudex christus cum venerit.
referre cunctis propria.
tunc nobis non supplicia.
proveniant sed praemia.
Haec praestat summa deitas.
patris natique unici.
sanctoque cum spiramine.

Ceteri vates celebrent minervae
virginis laudes bromiumque laetum
delphici laudes epidauriumque
carmine sacro
At mihi sanctos memorandus inter.
primus est thomas mihi singulari.
iure sacrandus: mihi singulari
cultus amore
Obuius nobis gravibus periclis
semper occurras.miseris asylum
impetra pacem: veniam. salutem.
Te veneranti.
Semitas praesens comitare thoma
pelle tendentem insidias: averni.
praesidem nostris vigilem ruinis.
omnibus horis.
Contionatus populis ab ortu.
persidi . hyrcanis: tua verba medi
parthus audivit simul urbs edessa.
facta fidelis.
Qui minas regum nihil aestimando
solis in templo simulacra rumpis.
nomine in christi: a miseris fugando.
daemonas hostes.

Rex gloriose martyrum.
corona confitentium.
qui respuentes terrea.
perducis ad caelestia.
Aurem benignam protinus.
appone nostris vocibus.
trophaea sacra pangimus.
ignosce quod delinquimus.
Tu vincis in martyribus.
parcendo confessoribus.
tu vince nostra crimina.
donando indulgentiam.

Sanctorum meritis incluta gaudia.
pangamus socii gestaque fortia
nam gliscit animus promere cantibus
victorum genus optimum.
Hi sunt quos retinens mundus inhorruit.
ipsum nam sterilis lore per aridam.
sprevere penitus teque secuti sunt.
rex christe bone caelitus.
Hi pro te furias atque ferocia.
calcarunt hominum saevaque verbera.
cessit his lacerans fortiter ungula
nec carpsit penetralia.
Ceduntur gladiis more bidentium
nec murmur resonat nec querimonia
sed corde tacito mens bene conscia.
conservat patientiam.
Quae vox quae poterit lingua retexere.
quae tu martyribus munera praeparas
rubri nam fluido sanguine laureis
ditantur bene fulgidis.
Te summa deitas unaque poscimus
ut culpas abluas noxia subtrahas.
des pacem famulis nos quoque gloriam
per cuncta tibi saecula.

Deus tuorum militum.
sors et corona praemium.
laudes canentes martyris.
absolue nexu criminis.
Hic nempe mundi gaudia.
et blandimenta noxia.
caduca rite deputans.
pervenit ad caelestia.
Poenas cucurrit fortiter.
et sustulit viriliter.
pro te effundens sanguinem.
aeterna dona possidet.
Ob hoc precatu supplici.
te poscimus piissime.
dimitte noxam servulis.
Laus et perennis gloria.
deo patri cum filio.
sancto simul paraclito.

Martyr dei qui unicum.
patris sequendo filium.
victis triumphans hostibus.
victor fruens caelestibus.
Tui precatus munere.
nostrum reatum dilue.
arcens mali contagium.
vitae removens taedium.
Soluta sunt iam vincula.
tui sacrati corporis.
nos solve vinclis saeculi.
amore dei filii.

O martyr aeterne patris.
invicte miles filii.
athleta fortis spiritus.
nobis fave poscentibus.
Christi crucem tu baiulas.
christoque confixus cruci.
iocunda spernens saeculi.
gaudes modo in regno dei.
Nunc ergo nobis quaesumus.
praesens adesto comminus.
omne impetrando commodum.
et post perenne gaudium.

Iste confessor domini sacratus.
festa plebs cuius celebrat per orbem
hoc die laetus meruit secreta
scandere caeli.
Qui pius prudens humilis pudicus
sobrius castus fuit et quietus.
vita dum praesens vegetavit eius.
corporis artus.
membra languentum modo sanitati.
quolibet morbo fuerint gravata.
restituuntur.
Ante nunc noster chorus in honore.
ipsius hymnum canit hunc libenter.
ut piis eius meritis iuvemur.
omne per aevum.
Sit salus illi decus atque virtus.
qui supra caeli residens cacumen.
totius mundi machinam gubernat.
trinus et unus.

Hic est verus christicola.
apostolorum assecla.
cuius mater ecclesia.
sacra promit solennia.
Quis ille felix gaudia.
ovans conscendit ardua.
caeligenarum epulis.
fruiturus perennibus.
Huius o christe meritis.
nostris adesto precibus.
quo tibi laudum debita.
deferamus obsequia.
Tibi patrique gloria.
cum sancto sit spiramine.
nunc et per omnia saecla.

Iesu redemptor omnium.
perpes corona praesulum.
nostris faveto precibus.
Tui sacrati numinis.
confessor almus claruit.
cuius celebrat annua.
devota plebs solennia.
Qui rite mundi gaudia.
huius caduca respuens.
cum angelis caelestibus.
laetus potitur praemiis.
Huius benigne annue.
nobis sequi vestigia.
huius precatu fervidis.
dimitte noxam criminis.
Praesta pater etc.

Iesu corona virginum.
quem mater illa concipit.
quae sola virgo parturit.
haec vota clemens accipe.
Qui pascis inter lilia.
saeptus choreis virginum
sponsus decorus gloria.
sponsisque reddens praemia.
Quocumque pergis virgines.
sequuntur atque laudibus.
post te canentes cursitant.
hymnosque dulces personant.
Te deprecamur largius.
nostris adauge mentibus.
nescire prorsus omnia.
corruptionis vulnera.
Praesta pater piissime.
patrique compar unice.
cum spiritu paraclito.
regnans per omne saeculum.

Virginis proles opifexque matris.
virgo quae gessit peperitque virgo.
virginis festum canimus trophaeum.
accipe votum.
Haec tua virgo duplici beata.
sorte dum gessit fragilem domare.
corporis sexum domuit cruentum.
corpore saeclum.
Unde nec mortem nec amica mortis
saeva poenarum genera pavescens.
sanguine fuso meruit secreta.
scandere caeli.
Huius obtentu deus alme nostris.
parce iam culpis vitia remittens
quo tibi puri resonemus almum.
pectoris hymnum
Gloria patri genitaeque proli.
et tibi compar utriusque semper.
spiritus alme deus unus omni.
tempore saecli.

O rex benigne domine.
virginum palma fulgida.
audi quas fundunt populi.
preces precantes cernui.
Alme virginis rutilat.
festa dies ac celebris.
precibus.
cuius muniti petimus.
Huius hortatu supplices.
precamur atque humiles.
pacem concedas cordium.
vitare labes criminum.
Mentes accendat caritas.
igne flammescat animus.
divino semper munere.
sic vigeamus perpetim.

Urbs beata hierusalem.
dicta pacis visio.
quae construitur in caelis.
vivis ex lapidibus.
et angelis coronata.
ut sponsata comite.
Nova veniens e caelo.
nuptiali thalamo.
praeparata ut sponsata.
copuletur domino.
plateae et muri eius.
ex auro purissimo.
Portae nitent margaritis.
adytis patentibus.
et virtute meritorum.
illuc introducitur.
omnis qui pro christo deo.
hic in mundo premitur.
Tunsionibus pressuris.
expoliti lapides.
suis coaptantur locis.
per manum artificis.
disponuntur permansuri.
sacris aedificiis.
Angulare fundamentum.
lapis christus missus est.
qui compage parietum.
quem syon sancta suscepit.
Omnis illa deo sacra.
et dilecta civitas.
plena modulis in laude.
et canore iubilo.
trinum deum unicumque
cum favore praedicat.
Hoc in templo summe deus.
exoratus adveni.
et clementi bonitate.
precum vota suscipe.
largam benedictionem.
hic infunde iugiter.
Hic promereantur omnes.
petita acquirere.
et adepta possidere.
cum sanctis perenniter.
paradisum introire.
translati in requiem.
Gloria et honor deo.
usquequo altissimo.
una patri filioque.
incluto paraclito.
cui laus est et potestas.
per aeterna saecula.

Christe cunctorum dominator alme
patris aeterni genitus ab ore.
supplicum vota pariterque hymnum
cerne benignus.
Cerne quae puro deus in honore
plebs tua supplex resonet in aula
annua cuius redeunt colenda.
tempore festa.
Haec domus rite tibi dedicata.
noscitur in qua populus sacratum.
corpus assumit bibit et beati.
sanguinis haustum
Hic sacrosancti latices veternas
diluunt culpas perimuntque noxas.
chrismate vero genus ut creetur
christicolarum.
Hic salus aegris medicina fessis.
lumen orbatis veniaque nostris
fertur offensis timor atque maeror.
pellitur omnis
Daemonis seva perit hic rapina
peruicax monstrum pavet et retenta
corpora linquens fugit inremotas
ocius umbras.
Gloria summum resonet parentem
gloria natum pariterque sanctum.
spiritum dulci moduletur hymno
omne per aevum.

Primo dierum omnium.
quo mundus exstat conditus
vel quo resurgens conditor.
nos morte vita liberet.
Pulsis procul torporibus.
surgamus omnes ocius.
et nocte queramus pium.
sicut prophetam novimus.
Nostras preces ut audiat.
suamque dextram porrigat.
ut expiatos sordibus.
reddat polorum sedibus.
Et quique sacratissimo.
huius diei tempore.
horis quietis psallimus.
donis beatis muneret.
Iam nunc paterna claritas.
te postulamus affatim.
absit libido sordidans.
omnisque actus noxius.
Ne foeda sit vel lubrica.
nostri compago corporis.
per quod averni ignibus.
ipsi crememur acrius.
Ob hoc redemptor quaesumus
ut probra nostra diluas.
vitae perennis commoda.
nobis benigne conferas.
Quo carnis actu exules.
effecti ipsi caelibes.
ut praestolemur cernui.
melos canamus gloriae.
Praesta pater piissime.
patrique compar unice.
cum spiritu paraclito.
regnans per omne saeculum.

Aeterne rerum conditor.
noctem diemque qui regis.
et temporum das tempora.
ut alleves fastidium.
Praeco diei iam sonat.
noctis profundae pervigil.
nocturna lux viantibus.
a nocte noctem segregans.
Hoc excitatus lucifer.
solvit polum caligine.
hoc omnis errorum chorus.
viam nocendi deserit.
Hoc nauta vires colligit.
pontique mitescunt freta.
hoc ipsa petra ecclesiae.
canente culpam diluit.
Surgamus ergo strenue.
gallus iacentes excitat.
et somnolentos increpat.
gallus negantes arguit.
Gallo canente spes redit.
aegris salus refunditur.
mucro latronis conditur.
fides lapsis revertitur.
Iesu labentes respice.
et nos videndo corrige.
si respicis lapsi cadunt.
fletuque culpa solvitur.
Tu lux refulge sensibus.
mentisque somnum discute.
te nostra vox primum sonet.
et ore psallamus tibi.

Nocte surgentes vigilemus omnes
semper in psalmis meditemur atque
viribus totis domino canamus.
dulciter hymnos.
At pio regi pariter canentes.
cum suis sanctis mereamur aulam
ingredi caeli simul et beatam.
ducere vitam
Praestet hoc nobis deitas beata.
patris ac nati: pariterque sancti
spiritus: cuius reboat in omni
gloria mundo.

Ecce iam noctis tenuatur umbra.
lucis aurora rutilans coruscat
viribus totis rogitemus omnes.
cunctipotentem.
At deus noster miseratus omnem.
pellat languorem tribuat salutem
donet et nobis pietate patris.
regna polorum.

Iam lucis orto sidere.
deum precemur supplices.
ut in diurnis actibus.
nos servet a nocentibus.
Linguam refrenans temperet
ne litis horror insonet.
visum fovendo contegat.
ne vanitates hauriat.
Sint pura cordis intima.
absistat et vecordia.
carnis terat superbiam.
cibi potusque parcitas.
At cum dies abscesserit.
noctemque sors reduxerit.
mundi per abstinentiam.
insi canamus gloriam.
Deo patri sit gloria.
eiusque soli filio.
cum spiritu paraclito.
et nunc et in perpetuum.

Nunc sancte nobis spiritus
unus patri cum filio.
dignare promptus ingeri.
nostro profusus pectori.
Os lingua mens sensus vigor
confessionem personet.
flammescat igne caritas.
accendat: ardor proximos

Rector potens verax deus.
qui temperas rerum vices.
splendore mane instruis.
et ignibus meridiem.
Exstingue flammas litium.
aufer calorem noctium.
confer salutem corporum.
veramque pacem cordium.
Rerum deus tenax vigor.
immotus in te permanens
lucis diurnae tempora.
successibus determinans.
Largire clarum vespere.
quo vita nusquam decidat.
sed praemium mortis sacre.
perennis instet gloria.

Te lucis ante terminum.
rerum creator poscimus.
ut solita clementia.
sis praesul ad custodiam.
Procul recidant somnia.
et noctium phantasmata.
hostemque nostrum comprime
ne polluantur corpora.

Somno refectis artubus.
spreto cubili surgimus.
nobis pater canentibus.
adesse te deposcimus.
Te lingua primum concinat.
te mentis ardor ambiat.
ut actuum sequentium
tu sancte sis exordium.
Cedant tenebrae lumini.
et nox diurno sideri.
ut culpa quam nox intulit.
lucis labescat munere.
Precamur idem supplices.
noxas ut omnes amputes.
et ore te canentium.
lauderis in perpetuum.

Splendor paternae gloriae.
de luce lucem proferens.
lux lucis et fons luminis.
dies diem illuminans
Verusque sol illabere.
micans nitore perpeti.
iubarque sancti spiritus.
infunde nostris sensibus.
Votis vocemus te patrem.
patrem perennis gloriae.
patrem potentis gratiae.
culpam releget lubricam.
Informet actus strenuos.
dentem retundet invidi.
casus fecundet asperos.
donet gerendi gratiam.
Mentem gubernet et regat.
casto fideli et corpore.
fides calore ferueat.
fraudis venena nesciat.
Christusque nobis sit cibus.
potusque noster sit fides.
laeti bibamus sobriam.
ebrietatem spiritus.
Laetus dies hic transeat.
pudor sit ut diluculum.
fides velut meridies.
crepusculum mens nesciat.
Amor cursus promoveat.
aurora totus prodeat.
et totus in verbo pater.

Immense caeli conditor.
qui mixta ne confunderet.
aquae fluenta dividens.
caelum dedisti limitem.
Firmans locum caelestibus.
simulque terrae rivulis.
ut unda flammas temperet.
terre solum ne dissipet.
Infunde nunc piissime.
donum perennis gratiae.
fraudis nove ne casibus.
nos error atterat vetus.
Lucem fides inveniat.
sic luminis iubar ferat.
haec vana cuncta terreat.
hanc falsa nulla comprimat.

Consors paterni luminis.
lux ipse lucis et dies.
noctem canendo rumpimus.
assiste postulantibus.
Aufer tenebras mentium.
fuga catervas daemonum.
expelle somnolentiam.
ne pigritantes obruat.
Sic christe nobis omnibus.
indulgeas credentibus.
ut prosit exorantibus.
quod praecinentes psallimus.

Ales diei nuntius.
lucem propinquam praecinit.
nos excitator mentium.
iam christus ad vitam vocat.
Auferte clamat lectulos.
aegro sopore desides.
castique recti ac sobrii.
vigilate iam sum proximus.
Iesum sciamus vocibus.
flentes precantes sobrie.
intenta supplicatio.
dormire cor mundum vetat.
Tu christe summum discute.
tu rumpe noctis vincula.
tu solve peccatum vetus.
novumque lumen ingere.

Telluris ingens conditor.
mundi solum qui eruens.
pulsis atque molestiis.
terram dedisti immobilem.
At germen aptum proferens.
fuluis decora floribus.
fecunda fructu sisterer.
pastumque gratum redderet.
Mentis perustae vulnera.
munda vigoris gratia.
ut facta fletu diluat.
motusque pravos atterat.
Iussis tuis obtemperet.
nullis malis approximet.
bonis repleri gaudeat.
et mortis actum nesciat.

Rerum creator optime.
rectorque noster aspice.
nos a quiete noxia.
mersos sopore libera.
Te sancte christe poscimus.
ignosce tu criminibus.
morasque noctis rumpimus.
Mentes manusque tollimus.
prophetam sicut novimus.
nobis gerendum praecipit.
paulusque gestis censuit.
Vides malum quod gessimus
occulta nostra pandimus.
preces gementes fundimus.
dimitte quod peccavimus.

Nox et tenebrae et nubila.
confusa mundi et turbida.
hic intrat albescit polus.
christus venit discedite.
Caligo terrae scinditur.
percussa solis radio.
rebusque iam color redit.
vultu nitenti sideris.
Te christe solum novimus.
te mente pura et simplici.
flendo et canendo quaesumus.
intende nostris sensibus.
Sunt multa fuscis illita.
quae luce purgentur tua.
tu lux eoii sideris.
vultu sereno illumina.

Caeli deus sanctissime.
qui lucidum centrum poli.
candore pingis igneo.
augens decoro lumine.
Quarto die qui flammeam.
solis rotam constituens.
lunae ministrans ordinem.
vagos recursus siderum.
At noctibus vel lumini.
direptionis terminum.
primordiis et mensium.
signum daret notissimum.
Illumina cor hominum.
absterge sordes mentium .
resolve culpis vinculum.
everte moles criminum.

Lux ecce surgit aurea.
pallens fatiscat caecitas.
quae nosmet ipsos in praeceps.
diu errore traxit devio.
Nec lux serenum conferat.
purosque nos praestet sibi.
nihil loquamur subdolum.
voluamus obscurum nihil.
Sic tota decurrat dies.
nec lingua mendax nec manus
oculi nec peccent lubrici.
nec noxa corpus inquinet.
Speculator astat desuper.
qui nos diebus omnibus.
actusque nostros prospicit.
a luce prima in vesperum.

Tu trinitatis unitas.
orbem potenter qui regis.
attende laudum cantica.
quae excubantes psallimus.
Iam lectulo consurgimus.
noctis quieto tempore.
ut flagitemus vulnerum.
a te medelam omnium.
Quo fraude quicquid daemonum.
abstergat illud caelitus.
tuae potestas gloriae.
Nec corpus assit sordium
nec torpor instet cordium.
nec criminis contagio.
tepescat ardor spiritus.
Ob hoc redemptor quaesumus
reple nos tuo lumine.
per quod dierum circulis.
nullis ruamus actibus.

Aeterna caeli gloria.
beata spes mortalium.
celsi tonantis unice.
castaeque proles virginis.
Da dexteram surgentibus.
exsurgat et mens sobria.
flagransque in laudem dei.
grates rependat debitas.
Natus refulget lucifer.
sparsamque lucem nuntiat.
cadit caligo noctium.
lux sancta nos illuminet.
Manensque nostris sensibus.
noctem repellat saeculi.
omnique fine diei
purgata servet pectora.
Quaesita iam primum fides.
radicet nostris sensibus.
fecunda spes congaudeat.
qua maior exstat caritas.

Plasmator hominis deus.
(qui cuncta solus ordinans.)
humum iubes producere.
reptantis et ferae genus.
Qui magna rerum corpora.
dictu iubentis vivida.
ut serviant per ordinem.
subdens dedisti homini.
Repelle a seruis tuis.
quicquid per immunditiam.
aut moribus se suggerit.
aut actibus se interserit.
Da gaudiorum praemia.
dissolve litis vincula.
astringe pacis foedera.

Summae deus clementiae.
mundique factor machinae.
unus potentialiter.
trinusque personaliter.
Nostros pius cum canticis.
fletus benigne suscipe.
quo corde puro sordibus.
te perfruamur largius.
Lumbos iecurque morbidum.
adure igne congruo.
accincti ut sint perpetim.
luxu remoto pessimo.
Ut quique horas noctium.
nunc concinando rumpimus.
donis beatis patriae.
ditemur omnes affatim.

Aurora iam spargit polum.
terris dies illabitur.
lucis resultat speculum.
discedat omne lubricum.
Phantasma noctis decidat.
mentes reatus subruat.
quicquid tenebris horridum.
nox attulit: culpae cadat.
At mane illud ultimum.
quod praestolamur cernui.
dum hoc canore concrepat.

Martyris ecce dies agathae.
virginis emicat eximiae.
qua christus sibi eam sociat.
et diadema duplex decorat.
Stirpe decens elegans specie.
sed magis actibus atque fide.
terrea prospera nil reputans.
iussa dei sibi corde ligans.
Fortior haec trucibusque viris
exposuit sua membra flagris.
pectore quam fuerit valido.
torta mamilla docet patulo.
Deliciae cui carcer erat.
pastor ovem petrus hanc recreat.
inde gavisa magisque flagrans.
cuncta flagella cucurrit ovans
Ethnica turba rogum fugiens.
huius et ipsa meretur opem.
quos fidei titulus decorat.
his venerem magis quos premat.
Iam renitens quasi sponsa polo.
pro miseris supplica domino.
sic sua festa coli faciat.
se celebrantibus ut faveat.
Gloria cum patre sit genito.
spiritui provideque sacro.
qui deus unus est omnipotens.
hanc nostri faciat memoriam.

Agnoscat omne saeculum.
venisse vitae praemium.
post hostis asperi iugum.
apparuit redemptio.
Esaias quae cecinit.
impleta sunt de virgine.
annuntiavit angelus.
sanctus replevit spiritus.
Maria ventre concipit.
verbi fidelis semine.
quem totus orbis non capit.
portant puellae viscera.
Radix yesse iam floruit.
et virga fructum edidit.
fecunda partum protulit.
et virgo mater permanet.
Praesepe poni pertulit.
qui lucis auctor exstitit.
cum patre caelos condidit.
sub matre pannos induit.
Legem dedit qui saeculo.
cuius decem praecepta sunt.
dignando factus est homo.
sub legis esse vinculo.
Adam vetus quod polluit.
adam novus hoc abluit.
tumens quod ille deiecit.
humillimus hic erigit.
Iam nata lux est et salus.
fugata nox et victa mors.
venite gentes credite.
deum maria protulit.

Praeco praeclarus sacer et propheta.
regis aeterni paranymphus almi
voxque clamantis: domini potenter.
dirige callem.
Qui redemptorem digito notasti.
rite tollentem scelus omne mundi.
intimans agnum pietate cunctum
soluere mundum.
Angelus cum tu vocitaris alti.
iura formantem flagita tonantem.
quatinus sanctis sociemur astris
arce polorum.
Hocque tu praesta genitor superne.
nate supremi dator ac redemptor.
spiritus rector tribue precamur.
omne per aevum.

Fratres unanimes foedere nexili.
mecum participes luminis annui.
quo solis hodie fulminat orbita.
martini revehens festa celebria.
Cantemus pariter carmen amabile.
martini meritis oppido nobili
clerus cum populo consonet organo.
grandi nam volupe est psallere gaudio.
Martinus quoniam vota fidelium.
attendit tribuens cuncta salubria.
confert hic famulis rite caventibus.
stellis aureola serta micantibus
Cunctis candelabrum luminis exstitit.
a multis tenebras mortis et expulit.
virtutum statuit crescere germina.
His nos subsidiis undique praediti.
pangamus proprio cantica praesuli.
laudemus parili voce quod approbat.
damnemus vigili mente quod improbat.
Martinum precibus gens modo gallica.
dignis sollicitet: nostraque patria.
martinus faciat tempora prospera
mundi christe salus o tibi gloria