ANte annos ergo, fili miserande, natabis?
Tam tenero quam non convenit ille labor.
Sed tamen immitti si rege benignior unda est,
Parve puer, placidas experiaris aquas.
Exiguos iuncos, nexasque bitumine cannas
Ultima perculsae dona parentis habe.
Augebunt lacrimae flumen, suspiria ventos.
Me miseram! summa est muneris illa mei.
Parcite crudelem steriles clamare puellae.
Quod peperi, quo sum crimine facta nocens?
Nil merui. Phario convitia dicite regi:
Ille parum mites cogit habere manus.
Ille latus tenerum quaerit mucrone corusco,
Spirat et infestas ore furente minas.
Illinc non una madidus stat caede tyrannus:
Hinc Deus. et Nilus, et male fida ratis.
Aut morere infelix, fatisque occurre sinistris:
Aut fluvium tenta, propitiumque Deum.
Si tamen, ut pereas, superi voluere, ratumque est;
Tutius est superos, et pia fata sequi.
Deliciis saltem feralibus aula carebit,
Et minus ad letum flebilis illa via est.
Non ego carnificem venientem cernere possum,
Nec rutilos enses ferre, nec arma pati.
Ante oculos ut te latro discerpere tentet,
Inficiatque tuo saepe cruore sinum,
Parvaque crudeles ut raptent ostra ministri,
Non animi satis est ista videre mihi.
Quam miserum est, Reges pueris indicere bella?
Quam miserum est fortes hic habuisse manus?
Debuerat validis concurrere tanta potestas:
Ut puero noceat, non habet ira locum.
Sat fuerat misero plebem lassare labore.
Post operas, nostri sanguinis ecquid eges?
Carnificem domino cur iungis? sufficit istud
Nomen, et oppressos est satis esse semel.
Ut facias servos, cur servis iungimur orbae?
Ah nimis indigne poena secunda praemit!
Utere mancipiis: operas intente flagellis:
Plurimus immisto sanguine sudor eat.
Aetati saltem tenerae post omnia parcens,
Ultorem sceleris disce timere Deum.
Quin tamen incassum sterilis consumitur ira.
Crescimus ante oculos, saeve tyranne, tuos.
Crescimus Isacidae: tantisque furoribus acti.
Sensimus a nostris partibus esse Deum.
Sola tibi rabies superest, horrorque, metusque,
Et scelus, et multo sanguine tincta manus.
Intus adest animus tortor, versatque, rapitque,
Hoc pretio servi, nec sine caede sumus.
Nos tamen absolvet tandem lux candida fessos.
Auguror hanc miseris non procul esse diem.
Te tua perpetuo damnabunt fata furori;
Haerebit lateri, visceribusque dolor.
Adstabunt tumulo furiae, scelerataque cura,
Et diri gemitus, attonitusque pavor.
Adspicies tristes circa maestissimas Umbras.
Et faciem sceleris quolibet esse loco.
Hic quoque supplicium teneris ploratibus auget
Parvulus extorrem, quem facis ante diem.
Da veniam trepidae, fili dilecte, parenti:
Quod potui, feci, consuluique tibi.
Praeripui gladio iugulum, regique frementi:
Disponet placidus cetera fata Deus.
Iamque vale, puer infelix; miseramque salutem
Quaeras in mediis, inveniasque vadis.
Sin moreris: fato tecum tollemur eodem;
Me lacrimae tristes, te tua merget aqua.

INclita posteritas Iudae, si fletibus ullum
Tempus eget, misere est haec tibi flenda dies.
Ecce decus regni, columenque, et regia pubes
Turpiter indigna morte perempta iacet.
Iamque madent summi regali sanguine colles.
Hei mihi quot clades illa ruina dedit!
Nesciat haec, nostrum nec Gatta superba dolorem
Laetitiae causam, materiemque puter.
Ascelon immitis nulla cognoscere fama
Debuit, insignes occubuisse viros.
Neve leves choreas, infandaque carmina discat
Laetior ante suos virgo Pelistha Deos.
Quod iactent, nolim quicquam superesse puellis,
Haec patris amplexum dum petit, illa viri.
At vos Gilboi iubeo sterilescere colles:
Invidiam sceleris sustinet ille locus.
Et nocuas valles, et conscia culmina caedis
Imbribus, et nullo rore madere decet.
Tam funestus ager nullo renovetur aratro;
Nec segetem cultor colligat inde sibi.
Non illic ponendi aris nascantur odores,
Aut quaecumque dari est fasque, piumque Deo.
Impius est campus tantorum strage virorum,
Criminis ultorem sentiat ille Deum.
Hic clypeum Saulo potuit rapuisse Pelisthus.
Regalem frustra texerat iste manum.
Hei mihi! ludibrii summam fortuna peregit:
Rex cum plebe pari conditione iacet?
Non Ionatha melius quisquis lunaverit arcum:
Certior ad cladem nulla sagitta fuit.
Nec Sauli gladios impune lacescere posses:
Sanguinis hei quantum dextera tanta dedit!
Regius occubuit iuvenis cum patre peremptus.
Una dies belli fulmina bina tulit.
Quae fuerat vitae quondam, et concordia morum,
Nunc etiam fato iunxit utrumque pari.
Miraris celeres aquilas, per inane volantes.
Desine mirari: talis uterque fuit.
Vidisti validos descendere monte Icones:
His etiam maius robus utrique fuit.
Exsequias Saulo plorantes ite puellae:
Gloria cum Saulo vestra iacente iacet.
Vobis ille croco, et fulgentem murice vestem,
Et rutilum gemmis tegmen habere dedit.
Crinibus ah quis deinde dabit flaventibus aurum?
Quo se iactabit munere pulchra manus?
Hei mihi, quod rapuit fortissima pectora fatum?
Cur Ionathae facta est sanguine Parca nocens,
Si quis adhuc superest sensus felicibus umbris,
Et meminisse mei post tua fata potes,
Accipe fraternos, Ionatha dulcissime, fletus:
Occubuit tecum vita, salusque mea.
Quod iuvenis tenerae castus largitur amicae,
Hoc, donec licuit, tu mihi semper eras.
Quod facit, ut placeat sponso, pudibunda puella,
Amplius in nostro, frater, amore fuit.
Hei mihi, quid fieri potuit crudelius istis,
Tantus amor populi quod cadit ante diem.

SI lacrimis possem laesae succurrere famae,
Criminis immunis flensque, dolensque forem.
Post lacrimas, gemitusque, manent vestigia culpae,
Et peragunt sceleris, flagitiique ream.
Tunc potius decuit pectus diducere luctu,
Cum mihi per Solymos impetus ire fuit.
Quin ego sidoniam sumpsi formosula pallam,
Quin ego distinxi, composuisse comas.
Et manibus data sunt, et sunt redimicula collo:
Et simul infelix, et speciosa fui.
Pone sequebantur famulae. Sed cetera vicit
Splendida virginitas pompa, meusque pudor
Laudabant Solymae Formamque, pedesque puellae,
Funeris auspicium laus fuit ista mei.
Converti iuvenum vultus, et amare coegi.
Quod placui, nocuit, perniciemque tulit.
Hoc erat, ut rapto tam pulchra pudorem redirem:
Id fuerat facies illa, decorque mihi;
Do veniam iuveni: pulchram Sichemus amavit.
Debuerat facilis Dina manere domi.
Debuerat sancti monitus audire parentis.
Ah quoties dixit: tu tibi, nata, cave.
Ah quoties dixit: moderatius utere forma:
Lubrica res pudor est; disce manere domi.
Ut nihil admittas; dum laeta vagatur ubique,
Quod tamen excuset, femina semper habet.
Aetatis florem nimium ne credito Soli;
Ille tuus tener est, insidiisque patet.
Abstulit ambitio miseram, vitiumque iuventae:
Et pia pro vano dicta monentis erant.
Discite formosae monitis felicius uti,
Et iuvenes oculis sollicitare minus.
Ut peccare viri dicantur, et esse protervi
Illecebras nostro crimine semper habent.
Nos oculis miseros, nos blando ducimus ore:
Nos trahimus roseis sponte, vel arte genis.
Dum movet argutum varie lascivia corpus,
Formaque luxurians dum placet ipsa sibi;
Dum vaga nequitiam, morbumque lacinia prodit,
Lacteaque abducta veste papilla patet:
Omnia dum facimus; stultumque est deposcere culpam
Ut caveant iuvenes, abstineantque manum.
Sic ego deliqui. sero mea crimina sensi,
Nunc patior poenas, promeruique pati.
Quae modo compta fuit, furioso scinditur ungue,
Materiesque mali desinit esse coma.
Quantus inest oculis, lacrimae fecere tumorem:
Hos etiam turpes esse coegit amor.
Os quoque peccavit, scelerataque basia sumpsit,
Quae nunc infesto pollice saepe luit.
Pulchra olim, rabidis lacerantur pectora palmis,
Debuerant aliam non ea ferre manum.
Hoc miseram decuit Solymis occurrere vultu,
Ut miseranda magis, quam rapienda forem.
Quod potui incompta facieque, comaque tueri,
Excidit ornatae, deperiitque decus.
Et tamen una fui venerando filia patri.
Scilicet ut nullam mallet habere pater.
Quin ego tot fratrum quondam germana vocabar:
Omnibus ut fierem dedecus una soror.
Sola ergo post facta patris, fratrumque meorum,
Ludibrium, tantae posteritatis ero?
Et merui. Tantum cupiat succedere culpae,
Erroremque meum nulla puella sequi.

FIlius ad portas aderit: fugiamus amici.
Est dandus sceleri, flagitioque locus.
Agmina iam volitant: iam rauco tympana cantu,
Iam tuba ferales edidit inde sonos.
Ille meus rabidam conquirens undique plebem
Dux praeit, et socios impietatis habet.
Festinate viri, ne tam scelerata caterva
Omina de nostro sanguine prima petat.
Fatalis iuvenem rapuit vecordia morum.
Omnia nunc auder: nec putat esse Deum.
Hanc modo cervicem funestus postulat ensis.
Ni fugimus, peraget filius ipse nefas.
Haec quoque nobiscum ferali maenia ferro
Eruet, et iunget crimina multa furor.
Forsitan in vacua placidus dominabitur aula:
Mitius eiecto saeviet ille patre.
Et nos exilio pariter servemus, et urbem.
Ille gerat manibus perfida sceptra suis.
Ille capillatus nostrum diadema capescat :
Succedatque patri filius ante diem.
Saltem regali non inveniatur in ostro
Sanguis, et haec careant sceptra cruore meo.
Non ego fortunae consensi invitus, amici.
Infelix merui deteriora pati.
Ante oculos miseri caedes versatur Uriae,
Et non legitimo Berseba iuncta toro.
Obruimur iustis, post tam crudelia, poenis;
Et premit infandum numinis ira caput.
Impius est gnatus: Sed summo crimine crimen
Pensat, et exemplo est impius ille meo.
Quamlibet immitis, peragit mandata Iehovae:
Peneque iam veniam tam sceleratus habet.
At vos, o socii, nostris involvere fatis
Ah pudet! Ille dolor debuit esse meus.
Eheu, cur, toties mihi quae spectata secundis
Rebus in adversis cogor amare fidem?
Tu saltem tantis a casibus hospes Ithai,
Servatum patriae subtrahe quaeso caput.
Si mea sors nondum (nec profuit) hactenus unquam,
Profuit; at saltem non onerosus ero.
Me iuvet exilio contentum hinc inde vagari:
Tu poteris multis utilis esse domi.
Te tua seposuit blandae fortuna quieti:
Me mea sors solitis versat, agitque modis.
Quae dulcem misero quondam rapuere iuventam,
Exercent eadem fata secuta senem.
Quas ego non latebras didici, cum Saulus adesset,
Et caput infesto quaereret ense meum?
Exul eram, cum sceptra Deus concessit, et ostrum.
Nunc ego privatus rursus, et exul ero.
Si nunc restituar pecori, vitaeque priori,
De superis nondum iusta querela foret.
Illa pedo posito vidistis sumere sceptra:
Cur querar adsumpto ponere sceptra pedo?
Nil mihi tanto, praeter fastidia, regno.
Restat, et exilium, sollicitosque metus.
Quodque dedi scelerum poenas, sed et hostibus olim.
Materiem risus, ludibriumque meis.
Hanc ego cur aulam campis mutare recusem?
Pascentes melius vivitur inter oves.
Illic insidias ignorat rustica pubes,
Et dominum pecoris non doler esse patrem.
Tam placida si me componant fata quiete,
Quod iuvat, exul ero: nec gravis ista fuga est.
Sin Deus ereptas rursus mihi destinat arces;
Obsequar. Obsequii gloria maior erit.
Dulce erit interea cognoscere, vivere gnatum,
Et sceleris iuvenem paenituisse sui.

POst libertatem, Cives, vitamque receptam
Ut decet, ultori solvite vota Deo.
Truncus in infami, tabo fluitante, cubili
Dux iacet, hac cecidit barbarus ille manu.
Ultra femineum gladios tentare vigorem
Ausa, dedi patriae, quod nequiere viri.
Sed tamen id meritum superis transscribere praestat.
Impetus aeterni numinis ille fuit.
Ipse Deus teneram dextram direxit ad ictum:
Ipse Deus iugulum pressit, opemque tulit.
Parcius huc cumulare rosas et munera, Cives:
Servantur melius tam pia dona Deo.
Rem tamen, ut gesta est, si qua est audire voluptas,
Discite. non gravis est commemorare labor.
Prodieram sola (nostis) comitata puella.
Cingebat nitidum splendida vitta caput.
Luxurians Syrios coma diffundebat odores,
Ornataeque manus: et rubuere genae.
Candida Sidoniam velabat palla lacernam:
Nec caruit gemmis utraque pulchra suis.
Hei, miseram quam non decuit tam pulcher amictus?
Hei, viduae quam non convenit ille color?
Nec tamen hunc cultum persuasit foeda libido.
Sit procul a nostris moribus ille furor.
Nec pariter crocea cum veste superbia sumpta est.
Hac animum testor labe carere meum.
Hostibus ornabar: ut non impune placerem.
Barbarus ut caderet, compta, decensque fui.
Non didici iunctis umbonibus ire per hostem:
Arma gerant fortes, qui didicere, viri.
Femina festivis oculis formosa genisque
Vincat, et argutis, quos dedit ore, sonis.
Tutius insidias, animis et viribus impar,
Instruit, et pugna cauta puella dolis.
Hac ego pugnavi, superis suadentibus, arte.
Pro patria, Cives, ingeniosa fui.
Tempus erat, quo fusca comas Aurora resolvens
Solares primo lumine prodit equos.
Inferimur castris: horrebant omnia pilis:
Plurimus ad portas miles, et intuserat ,
Protenus ad primos qui iungunt agmina cervos,
Undique concurrunt, iniciuntque manus,
Nec tamen erubui conspectis cominus armis.
Scilicet haec oculi iam didicere pati.
Quod placuit cultus, quod non absurda videbar,
Assyrio ducor praeda futura Duci.
Blanditias decori iunxi, mendacia formae.
Barbarus attonitus captus utroque fuit.
Ipse quidem rutilo tumidus recubabat in ostro:
Regius in lato syrmate luxus erat.
Stabat inaurata galeatus veste satelles:
Omnibus in dextra cuspidis hasta fuit.
Et tamen imposui tam forti, et amare coegi.
Hoc superi dederant, illaque forma mihi.
Mox infelicem, quoque exarderet in ipso
Funere, subiecit prima libido facem.
Et iacui supplex: sed non tulit ille iacentem.
Et flevi: lacrimas non tulit ille meas.
Inde dies, alterque dies: et tertius ibat;
Et licuit soli vivere more meo.
Iamque aditus, reditusque, et pervia castra patebant.
Undique, nec quicquam qui prohiberet erat.
Luce tamen quarta, suadente libidine, tandem
Splendida regales instruit aula dapes.
Criminis interpres infamis semivir ibat
Baogus ah domino turpior ipse suo.
Ut veni, Ductor sublimi in sede locari
Iusserat: et lateri proximus ipse fuit.
Hinc alios late proceresque, ducesque videbam
Ordine pro meritis quemque curare suis.
Iam famuli totis ponebant vina Smaragdis,
Et solidae gemmae sustinuere dapes.
Sola ego, quod vetitas epulas gustare refugi,
Parte cibi modica simplicis usa fui.
Abra comes tostam posuit cum pane polentam:
Hanc veniam nostris moribus ille dedit.
Iam pateras vario cingebant flore corallae:
Iam calidus circum tempora Bacchus erat.
Donec de vino sumpsit petulantia vires,
Flammaque de flammis, deque calore calor.
Sancta Dei, Cives, contestor templa, pudoris
Infandum spolium non habet ille mei.
Ebrius amplexus solos, et basia sumpsit:
Haec etiam casta mente, coacta dedi,
Cetera servabat thalamo prior ipse locatur,
Insano fessus, deficiensque mero.
Huc quoque concludor. Tempus Deus ipse, locumque,
Et mentem ausurae, consiliumque dedit.
Languida purpureo pendebant colla cubili:
Auratis fixus post bus ensis erat.
Scilicet implevi facinus, cervice recisa:
Huc comes infandum condidit Abra caput.
Cernitis, ut multo caligent lumina tabo:
Felici tandem pressimus illa manu.
Exsangui superest vesana ferocia fronti:
Et praefert solitas turbidus ore minas.
Sed iacet. Auspicium vestrae Iuditha salutis
Praetulit. Huc animos, armaque ferte viri.
Ductore amisso, pavidam prosternere turbam
Sufficit Exigui sanguinis illud erit.

OBliquam Phoebo submisit Aquarius urnam
Paulatim relegunt sidera Solis equi.
Vicinus Boreas arctoa per arva vagatur,
Induratque nives, et remoratur aquas.
Hoc ego sub caelo vobis, Bodechere, supersum.
Proxima stat capiti Parrhasis ursa meo.
Te quoque, sed miti sub sidere, lenius urit,
Optime Benningi, sed tamen urit hiems.
Incendant pueri congesti cespitis ignes.
(Deficiunt isto nos quoque ligna loco)
Vinaque libentur Batavis sincera Camenis.
(Fabricio gratas reddite fata Deas.)
Inter vina mihi dulces memorentur amici.
Hoc mihi de vobis Di superesse volunt.
Quot lepidas noctes iucunda resumit imago!
Quos posui tecum, quot Bodechere dies!
Boulius arrepto cyatho clamare videtur:
Dent pia, Vincenti, fata, quod opto, tibi.
Leevvius applaudit: nec tu, reor, optime cessas,
Et memorem si quem non pudet esse mei.
Haec ego dum meditor, vel tamquam facta recordor,
Labitur irriguus per mea membra Deus.
Vivatis socii. Superi feliciter annos
Continuent vestros, adiciantque meos.
Sic nos ante focum ducamus suaviter horas,
Et delectet hiems, nec gravis esse queat
Desipiat mecum, quisquis sapienter amabit.
Tutius hibernis noctibus illud aget.
Iam dudum tenebris uti didicere puellae.
Simplicius nulla tollitur arte pudor.
Cum neque vicinae custodia prodit amantem:
Cum sedet in primo limine nulla parens.
Qui sapit, aut latebras trepidae condonet amicae:
Aut spem decipiat ne miser ipse suam.
Verticis Idaei metuit Saturnia lucem:
Nubibus obductis non negat illa Iovi.
Raro contemnit famam profusa libido;
Quae cauta est, metuit, prostituique timet.
Rumorem quisquis postponi credit amori,
Ah nimium formam diligit ille suam.
Cum glacie steterint undae, via pervia facta est,
Si tibi dilectam circuit unda domum.
Hoc tamen exiguum est. Sed, cum tibi venerit usus,
Exiguum maius, quam nihil, illud erit.
Nec te commoveat nocturni frigoris horror,
Ipse licet boreas pulset utrumque latus.
Plenior officio merces mihi crede futura est,
Tam dulces dominae cum patuere fores.
Hinc quoque, si nescis, cogetur amare puella:
Hinc quoque se dignam sentit amore tuo.
Si tamen in portum te detulit aurea Cypris,
Iamque patet votis tota puella tuis;
Elige de multis totius partibus anni,
Commodius nullum tempus habere potes.
Iuppiter ut vellet binas committere noctes,
Causa fuit vernae tam breve nocte iter.
Ludere qui vultis, nimium ne credite Soli,
Proditus hoc Mavors, et Venus ipsa monet.
Dissolvit Venerem, lateris cum viribus aestas:
Praeripiat Brumam, si qua puelle sapit.
Nunc quoque candidulas lascivius implicat ulnas,
Et propius tenerum iungit amica latus.
Frigora causatur. Sed basia cetera dicunt.
His etiam loquitur, sollicitatque pudor.
Quae tibi seponit tua Fulvia, Iane precamur
Brumali eveniant gaudia nocte tibi.

CAssi, cui prae me ridet fortuna beato
Sidere, et egregiis Pallas amica viris;
Cum patre Grotiade natus quem Grotius arsit,
Et pater Heinsiades, heinsiadesque minor;
Quem Franci, Belgaeque sibi, Cimbrique reposcunt,
Quem pridem voluit Leucoris esse suum;
Dum calamo meliore refers convivia magni
Principis, et socii regia festa tori:
Ingenuos lusus: vel quae spectacula Circus
Exhibuit; vel quae Comica turba dedit:
Quid mea forsan agat, mihi si qua Charinta, requiris,
An veteri gelidos temperet igne dies?
Omnia confiteor: postquam se pronior ignis
Solis in occiduas mergere coepit aquas,
Coepimus exclusis et nos torpescere flammis:
Pectora brumali diriguere gelu.
Tempora vertuntur: certe vertuntur amantes.
Ut sese caelum, sie homo semper habet.
Cum gravis ardebat Phoebeis ignibus aestas,
Ardebant flammis pectora nostra suis.
Decrescente die, decrevit pectoris ardor.
Frigidus huc illuc, egelidusque feror.
Nec bene, si credis, cum frigore convenit aestus,
Ingelidam brumam non agit Ignis amor.
Nec Venus apta potest hiemi, nec filius esse:
Haec tenera est: toto corpore nudus Amor.
Ipsa Charinta tepet multis hinc milibus absens:
Nec quamvis cupiam visere, bruma sinet.
Ter volui veteres dominae revocare calores:
Irrita fecerunt ter mea vota nives.
Interclusit iter glacies fallacior Albis:
Heu quod nec fragilis, nec solidata satis!
Sis mitis; pater Albi mihi, vel transfer amantem;
Tranandi liquidam vel mihi pande viam.
Sed cedat potius glacies, et Vere reverso
Flamma vetus redeat, cumque calore calor.
Optat idem mea Lux: sed eo sapientius optat,
Quo tunc commodius sentit amoris opus.
Discite qui sapitis (si quis sapit inter amantes)
Aestivos hiemi praeripuisse dies.
Iuppiter ut posuit cunctis sua tempora rebus,
Iussit ut hoc tempus semper haberet Amor.
Consiliis usus felicibus inter amandum
Elector calidi temporis ipse fuit.
Cum dulcem tulerat spatiosa per aequora praedam,
Nondum constrictus frigore Pontus erat.
Omnia ridebant, et erat formosior annus
Cum bos in laetis luxuriaret agris.
Prima cupidinibus si sola est apta iuventus,
Et verum est, quod sit turpe senilis amor;
Ver solum teneris dicetur amoribus aptum:
Hic hiemis speciem, Veris at illa refert.
Crede mihi, flammas negligit ille suas.
Nubere Vere decet: sic ut iuvenilior aetas
Firmior, et qua non ardeat ulla magis.
Ut calor a bruma toto proscribitur orbe:
Sic idem laeto Vere receptus adest.
Vere calet gremium terrae, gremiumque puellae.
Vere calent flamma mundus amorque pari.
Si tamen a brutis exemplum sumere fas est.
Non unquam melius conciliatur amor.
Tunc avis in silvis, et silva quod ardeat ipsa
Ambit, et in media piscis Amator aqua.
Oscula dant Conchae: repetit sua murmura Turtur:
Admittit cupidam feta Columba marem.
Palmaque vicinae transmittit brachia palmae,
Mixtaque stat myrtis Laurus opaca suis.
Quaere toros, cum vena calet, cum sanguis abundat,
Cum caput aequoreis exserit Haedus aquis.
Ardet, et in flammas omnis Olympus abit.
Hinc quoque, si nescis, flammae geminantur et ignes;
Hinc quoque, si nescis, fortius urit Amor.
Fortius urit amor, flammaeque incendia flamma
Ventilat, et stimulos ignis ab igne capit.
Dum redolet tellus herbis, dum campus aristis,
Quin age festivo tempore disce frui.
Si tibi dilectos paries disiungit amores,
Hic impune licet, quicquid fecisse voluptas
Suaserit, et fieri quae sine teste velis.
Quod si coniugium cupis, et quod ludere possis,
Omnia, praeterquam carmina, silva dabit.
Ne tamen haec desint, versus Philomela parabit.
Cetera de viridi gramine Lectus habet.
Differ opus, cum Pleiadum se sidera condunt:
Cum remeant eadem, tutius omen erit.
Vere redit medio Tegaeae stella puellae:
Cur nisi quod caleat Vere puella magis.
Tunc dat sponte tibi gratis, tunc basia vendit,
Quae vix hiberna nocte coacta daret.
Non est ulla Deae Paphiae pars aptior anni.
Laetatur pulchro tempore pulchra Venus.
Si qua mihi tecum, Cassi, concessa puella est,
Maturo veniat non nisi Vere precor.
Ambae formosae formoso tempore dentur,
Quoque magis caleant, Veris adesto calor.

DUm quatit Arctoam taedis regalibus aulam,
Festaque Principibus gaudia condit Hymen;
Te quoque laetitiam patriae sentire putamus
Ante tuos positum, candide Iane, focos.
Cum tamen amplexus, et principis oscula cernis,
Principis exemplo forsan amare potes.
Saepius alterius quidam spectaverat ignes:
Spectanti tacitus venit in ossa calor.
Sed iuvenes regum multo conspectius ardent.
Materies flammae latior inde patet.
Vix Superum Rector fuerat manifestus amator:
Intepuit subito quilibet igne Deus.
Inde Venus precibus Gradivi cessit amantis,
Et Clytie Phoebo, Leucothoeque placent.
Inde replet terras, caelumque licentia Divum:
Inde timet Satyros rustica, si qua bona est.
Et tibi nunc quaedam forsan regina vocatur:
Et dominum rursus te vocat ille suum.
Illius amplexu sceptrum transcendis, et aulas;
Et tibi regales credis habere manus.
Nec minus est formosa; nec incivilis habetur;
Basia nec quicquam rusticitatis habent.
Ut Princeps opibus nobis, vel origine distet:
Qui sapiant, oculos an tamen unus habet?
Cedimus obsequio: numquam cedemus amore.
Hac quoque nos reges conditione sumus.
Qui superos caelo detraxit, Iane, Iovemque,
Aequat amatores regibus ille puer.
Deseruit regnumque Paris, regemque parentem:
Deserti pretium, causaque Nympha fuit.
Imposita quoties contingeret ubera dextra:
Iste locus regnum est, dixit, et aula mihi.
Nec me deficiet nostram iactare Merillam.
Principe digna viro, maluit esse mea.
Est mihi sectus humum, purisque liquoribus udus
Hortulus: hunc mecum possidet illa tamen.
Areolas horti quoties numeramus et herbas,
Tot populos regni credimus esse mei.
Illa legit violas, vel decutit arbore poma:
Laetaque de quavis gente tributa petit.
Interea carmen mihi provenit inter odores.
Imperii census dicitur iste mei.
Non diadema tamen, non sceptrum defuit unquam:
Implent serta caput, myrtea virga manum.
Omnia pro regno: nisi quod nec sica timetur,
Et dolor occlusas non sedet ante fores.
Invidet et nemo: nisi quod fortassis amamur,
Peneque plus iusta parte Merilla favet.
Tutus ab insidiis: nisi cum blandissima Virgo
Versibus intento basia pauca rapit.
Nec terit ambitio limen, sed candor, et ille
Ingenuus purae simplicitatis amor.
Haec inter, teneram complexus, Iane, Merillam,
Principe dedignor quolibet esse minor.

CUi placuit Latiis exculta Batavia Musis,
Leidaque Cecropiis doctior una Scholis,
Cur iam Palladios, celeberrima pectora, coetus
Despicis, ad patrios desidiose focos?
Quin age, Corneli, potior sententia prima est,
Si sapis, ad Phoebos disce redire tuos.
Non sinit acris hiems, inquis, non pulchra puella:
Impedit haec blandis vocibus; illa gelu.
Credo ego, nec miror: (quis enim bene fugit amorem?)
Dis autem pedicas exstruit ille suas.
Basia causaris: nec opus fuit addere brumam,
Hactenus in causam sufficit unus amor.
Aspice captivos ut circumducit amantes.
Aspice, subiectis imperat ille Diis.
Degenerant alli: patrias hic vindicat artes:
Mulciber, exemplis utitur ille tuis.
Vincula quae nectis furtim dum concipit uxor,
Vincula furtivus nectere discit Amor.
Ex illo totum sibi debellavit Olympum.
Quid mirum? si nos sub sua iura trahat.
Ille velit, subito deponet tela trisulca
Iuppiter, et fiet bos, ovis, imber, olor.
Ille velit, mox oblitus citharaeque suique
Perferet Aemonias pascere Phoebus oves.
Iusserit, abiecta quaeret Mars Casside Cyprin;
Iusserit, ipsa sui nescia Cypris erit.
Alcides mollem versabit pollice telam:
O tantas poscunt altera tela manus!
Nectit Atlantiades frustra talaria blantis ,
Ut fugiat pueri retia, et ipse volat.
Saepe tibi eripuit virides, Semeleia, thyrsos;
Excussa est liquido fuscina saepe Deo.
Nunc quoque suspirat veteres Neptunus amores,
Dum riget astrictus aspera Tethys aquis.
Ipse domi didicit, quam sit res saeva Cupido,
Lundius exemplum cur aliunde petam?
Nulla fugae ratio est postquam sum factus amator.
Impediunt cursus vincula lenta meos.
Basiolis iungit blandissima verba Charinta:
Sic volucrem visco fistula iuncta capit.
Explicat ornandos operosa ministra capillos:
Adstat, et hinc tacite vincula nectit Amor.
Sed neque Lictores desunt, quos mittat, ocelli.
Nec Carcer, nam pro carcere pectus habet.
Omnia sustineo: nisi quod custodia duplex
Excubat ad surdas spesque metusque fores.
Flagra tamen patimur: dominae sunt verba minantis,
Quodque supercilium fulmine paene necat.
Subvenit et nemo: nisi cum fortasse Thalia
Dulcia Castaliis porrigit hausta vadis.
Sie ego mancipium pridem sum factus amoris:
Nec fieri liber spero, nec esse volo.
At tu, Corneli, me vindice, disce putare
Servitium, puero sub duce signa sequi.

DIdace, quem misero trepidantem addixit amori
Ridiculo forsan crimine laesa Venus.
Quid iuvat insomnes gemitu producere noctes,
Testarique Deos, de Dominaque quaeri?
Si nihil ah simplex coeptis in amoribus audes;
Fortunam trepido si premis ipse metu.
Nunc tantum foribus surdis male sanus oberras,
Ostendat Dominam si qua fenestra tibi.
Callida furtivo ridens de poste puella,
Suavius hoc misero nullus amavit, ait.
Didace pone metum: quem si non ponere nosti,
Tam male ponatur conciliatus amor.
Sume animum, frontemque viri; potiere cupita.
Rusticitate potest femina nulla capi.
Quam miser erubui nuper praesente puella,
Fortia praeriperet cum tibi verba pudor.
Illa quidem amplexus agitabat et oscula secum:
Te tuus attonuit, destituitque metus.
Sensi purpureum totis traxisse ruborem,
Cum pavidus stares, et sine mente, genis.
Illa tamen vultuque oculisque exorat amorem:
Coniungunt tacitas pectus et ora preces.
Nec tetricos mores, nec credimus esse severam,
Tam lepidam frontem cui Cytherea dedit.
Formosam timide quisquis compellat amicam,
Me sceleris tanti non agat ille reum.
Te quoque de Domina quicquam sperare vetamus.
Ni male consulta simplicitate cares.
Ridet amatores Cytherea proterva timentes.
Ludibrium pulchrae nolumus esse Deae.
Crede mihi, cupiunt quaecumque ubicumque puellae.
Ah tam festivo crimine nulla vacat!
Quod teneo gremium Dominae, quod basia libo;
Praemia non pavidi pectoris illa fero.
Parcius id facerem; cum me vocat illa scelestum
Mitius irasci nulla puella potest.
Cum nimis audacem clamat, petulantius insto.
Vincitur, et cogi gaudet, et esse minor.
Ah quoties matrem causata, levesque susurros.
Cum premerem, vanos prodidit ipse metus.
Vix mihi colloquii concessa est copia primi,
Colloquio primo basia bina tuli.
Nec tamen excludi merui tam liber amator.
Profuit audentem non tenuisse manum.
Qualiter aversos incumbit victor in hostes,
Id tamen ad famam non putat esse satis.
Sed celer in tergis haeret, spoliisque potitus
Arma tenet valida, raptaque signa manu.
Sic dominae dextram, mox colla genasque subegi,
Illaque Acidaliis aemula labra rosis.
Mox habiles sensim tangi didicere papillae.
Tam pulchro posui nostra tropaea loco.
Ulterius si quid: forsan succumberet illa,
Nec nimium simplex me trahit inde timor.
Sed quod amo Dominam, tangorque libidine nulla,
Delicias modicas suasit utrique pudor.
Quit timidus non est, ne sit lascivus amator.
Qui sapit, exemplo discat amare meo.

CArole, qui nondum quid sit Venus effera nosti,
Cui numquam illusit fraude protervus amor,
Cur mihi iam toties, timidos cur obicis ignes,
Et pavidum vere pectus amare negas?
Praecipis ut poscam quidvis audacter amicam,
Ne pereant turpi tot mihi dona metu.
Non tutum est quod amice mones: sit blanda licebit,
Mista tamen casto est nostra pudore Venus.
Atque utinam soli maneat mihi casta Charinta,
Nequitiaeque velit non meminisse meae.
Fallor? an externos iam nunc conquirit amores.
Lundius haec calidae praemia mentis habet.
Et merito: quid enim monitus accepimus omnes?
Illa levis facta est crudelitate mea.
Causa tamen non tota mea est, ex parte puellae est,
Tertia pars, sed pars maxima sola tua est.
Aspice, dum per te nimium petulanter amamus,
Excidimus cunctis, Carole, paene bonis.
Vera loquor: nec dum pulsis lux orta tenebris,
Obsessumque gravi frigore corpus erat.
Accessi Dominam solitos canturus amores.
Quos ex quo coepit temnere, mensis abit.
Illa sed expassos thalamo formosa capillos
Ut decet, hesterno lassa labore iacet.
Qualis fessa olim peragratis Delia silvis
Fertur in umbrosis accubuisse toris:
Qualis et Hesperio quo segnior exit ab ortu
Pulchrior hiberno tempore Phoebus adest
Quid facies? dixi; mittenda occasio non est;
Aude aliquid, subito tempora noctis eunt.
At (memini) vigilem cum non ambire timebas,
Nunc iacet, et nullo sanguine pectus habes?
Ni facias, pudor est: facies? audacia magna est.
At decet, et fas est, quod iubet acer amor.
Plus valuere tamen tot amici verba monentis,
Illa fere leti causa fuere mei.
Illa coegerunt positos accedere lectos,
Osculaque admota sumere pauca manu.
Unica sumebam, somnoque excussa iacebat.
Plus nequii, pavido dextra retenta metu est.
Ah nimium sumpsi: nam quid nisi iurgia sperem?
Di precor, hic fluctus fregerit ira suos!
Siccine Fur, inquit, nostram turbare quietem
Ausus es, et labris tangere nostra tuis?
Hactenus audaci licuit tibi, desine posthac;
Aut nisi desieris, desinet ipsus amor.
Scilicet hoc noram: nocuit fiducia certe
Pluribus in rebus, plus in amore tamen.
Quisquis amas Iuvenis, nimium non esto protervus:
Urit amor: tangi sulpuris instar amat.
Sperabit mecum pariter, pariterque timebis,
Quae non est hodie, cras bona forsan erit.
Nolumus audaces immitia vellere poma,
Quae matura sua postmodo sponte cadent.
Ah! levis est, mites quae moverit ira puellas,
Quaeque tot amplexus solverit hora brevis.
Saepe ratus salva portum subiisse carina,
Nauta ruit mediis naufragus aequoribus.
Carole, si qua mones, consultior admone amantes.
Non habet eventus vox malesuada bonos.

ANnos paene duos in Nyctide ludis, Erasme:
Iam nimium sero displicet illa tibi.
Crede mihi, quem non admittere turpe putabas,
Turpiter infelix eicietur amor.
Ast nimis absurda est: talem reor ante fuisse,
Cum tibi vel Leda pulchrior illa foret.
Erravisse tamen quereris. Quid fecit amica?
Erroris poenas cur dabit illa tui?
Nempe verecunda est, vitiumque pudore rependit.
Ille pudor formae pondus et instar habet.
Elige formosam: venit metuendus adulter.
Quod pateris, minus est, simpliciusque malum.
Nyctidis haud onerat alieni colla lacerti;
Nec tua, quae iactet, gaudia moechus habet.
Praeter anum matrem, Selta, vetulumque parentem
Nemo mane notat positos in limine flores:
Non ibi versiculi, non ibi serta iacent.
Non veniunt in idem pudor, et praestantia formae.
Ah satis insidias nulla venusta cavet.
Nec mirum, si mille dolis, totiesque petita
Laesa pudicitia est, succubuitque semel.
Amovit reliquos, Atridae Tyndaris uni,
Et tibi me, dixit, trado meamque fidem.
Servassetque fidem, si non formosa fuisset.
Hoc vacuum Nyctis te iubet esse metu.
Archidamus sapuit: positis ante ora duabus,
Virginis illepidae maluit esse procus.
Et pariter (mulctam Lacedaemon stulta poposcit)
Hoc pretium fidae coniugis, inquit, erit.
Adde quod et fastus sequitur plerumque venustas,
Ipsa suam faciem si qua puella probat.
Hinc ancilla procax, et raro limen amicum,
Et Dominae mores ianua docta suae.
Quam turpe est numquam recipi, nisi ploret amator,
Et macies miseras multa stet ante genas.
Pluraque, quis stolidus duravi saepe ferendis.
Eveniat nulli, nec tibi, talis amor.
Fata tuam servent modo Nyctida dulcis Erasme,
Gratior haud ullum limen adire potes.
Ipse venis quoties, occurrit, et oscula iungit.
Quae tamen invideat oscula nemo tibi.
Laetitiam trepidando, oculis testatur amorem.
Omnia si poscas, non reor esse gravem.
Ille tamen vultus nullis violatur ab annis.
Formosae senii damna subinde timent.
Eveniat morbus: minimum corrumpet in illa.
Ure alias; istic nil tibi, Phoebe, licet.
Quam tamen illepidam dicis, nec posse placere,
Quo tandem facies crimine facta rea est?
Prominulos oculos stulte damnabis, amice:
His quoque transversim, cum volet, illa videt.
Et simae nares, oculis quod parcius obstant,
Sic etiam laudem quo mereantur, habent.
Et quia commodius sic percipiuntur odores,
Utitur utilius naribus illa suis.
Has probat in nostra, mihi crede, Merilla Lycisca.
Haec quoque iudicio, si valet ulla, valet.
Labra tument, inquis, sed habent quoque talia. Fauni,
Quos Dryades pariunt, Naiadesque Deae
Nigricat. Andromede Cepheia talis amata est.
Et niger uberius semina reddit ager.
Tale merum caenis Heroum apponit Homerus.
His quoque gustandis ingeniosus erat.
Oebalium florem, violamque adserta requirunt:
Et tamen haec fusca est; et tamen ille niger.
Accipe in exemplum volucres ratione carentes:
Nigra placet niveo saepe columba viro.
Psittacus est viridis, turtur redamatur ab illo,
Et merula a turdo: nec color ille nocet.
Quod superest dicet pro Nyctide mater amorum.
Ipsa nigri voluit esse marita Fabri.

FRigore quaeque rigent et tutamen ignibus ardes.
Ah nimium Laeli, rara in amore fides!
Crede mihi, ceu Vere novo me fortius urit,
Sic meus hiberno est tempore lentus amor.
At tuo formosa est: nec se male credit amari
Illa Deae facies, et decorare carens.
Scilicet is felix, quem forma venustior urit;
Quem donat pulchra Virgine pulchra Venus.
Et tibi tendebat quoniam sua retia Cypris
Formosae melior praeda futurus eras.
Elige deformem: veniet decor alter emendus.
Absument nummos merx peregrina tuos.
Quam natura negat, care mercabere formam.
Celari damno vult sua damna tuo.
Margaris externo pretio formosa negatur:
Naturam qua serectius ornet, habet.
Non opus est sertis: ipsi sunt serta capilli.
Pulchrior ingenio stet coma flexa suo.
Oesypa non coemes: meliores spirat odores,
Tinctaque nativo sanguine labra rubent.
Non placet empta Venus: formosam praefero: sed, quae
Sponte sua, nullo munere culto nitet.
Cesserit Ornatrix, et erit non pulchra Corinna.
Ablue rubricam: Delia turpis erit.
Cynthia, ne caperet formosior altera Vatem,
Pulchra peregrinis maluit esse bonis.
Margaris hoc nolit: satis est nativa venustas.
Ut placeat nullas clam tibi carpet opes.
Nec pigeat, quod quisque tuos Rivalis amores
Ambiat, hinc etiam carior esse potest.
Non ego stultus amem, nisi quod sibi quilibet optet;
Et mihi quae nulli displicet, illa placet.
Invidiam pateris? Plures tua Margaris ussit?
Invidiae pudeat non tamen esse reum.
Dulce est tunc recipi, cum spes habet irrita multos,
Clausaque stant aliis limina, aperta tibi.
Nec te unum formosa minus constanter amabit:
Vulgus formosas credidit esse leves.
Fucatis studium est plures conquirere amantes,
Quis veluti facies est levis ipse pudor.
Penelope formosa fuit (quis credere nollet?)
Nempe illa innumeris sollicitata procis.
Pulchra fuit multis: uni sed fida marito.
Tu quoque Sisyphides hactenus alter eris.
Nulla mihi faveat, nisi quam concinna venustet
Gratia, non tetris frons maculata notis.
Hostibus eveniat, si quae sit lumine lusca.
Forsitan eveniet hinc quoque luscus amor.
Odi turgentes, non dignas Virgine malas.
Polluitur nulla femina labe magis.
Vidit, et abstinuit calamos inflare Minerva.
I, dixit, tanti est tibia nulla mihi.
Ut vos spreta decet facies, sic blanda puellas.
Haec plures, nullos sordida forma capit.
Tyndaris Oenonae Phrygio praefertur amanti;
Scilicet absurda haec, illa venusta fuit.
Ipsa Venus sapuit: nigri pertaesa Mariti
Belligero voluit concubuisse Deo.
Scilicet haurimus puris e fontibus undas:
Colluvies nulli pulvere crassa placet.
Delicium nostrae nivea est Melitaea Charintae.
Agnam, quae molli vellere candet, amat.
Aspice quos modo submittit bruma ipsa nitores,
Candidior posita sub nive terra latet.
Si quisquam afficitur formoso flore rosarum,
Idalias vincunt pulchra labella rosas.
Cerera pruna cupis? Sed quis non vellet amicam,
Quae superet flavis cerea pruna comis?
Quod superest optes, quoties te Maragris urit,
Urat ut et Vatem non nisi pulchra tuum.

DOcta parum est, inquis, quamvis formosa Merilla:
Rusticus est, talem si quis amare potest.
Illa tamen simplex animum sine crimine gestat;
Hunc animum, Bouli, fas sit amare mihi.
Quamlibet argutas tota tibi collige Leida;
Conveniant quotquot nobilis Haga capit:
His compone meam , Bouli, de mille puellis,
Si pateris, tanta non amat ulla fide.
Illas a teneris crimen didicisse iuvabit:
Nostra pudicitiam simplicitate probat.
Ut neque versuta est, sic nec facunda Merilla est.
Nec moveor Bouli. sufficit esse bonam.
Turpe vir imbellis: turpe est vinosa Senectus:
Turpe levis iuvenis: turpe puella loquax.
Quae tibi tam lepide dicit uta Phyllis in aurem,
Scilicet haud uni dixeras ante viro.
Illaque luctantes quae nectunt oscula linguas,
Quis Iuvenum castus sollicitatur amor.
Qualia nulla puto Phoebo debere Sororem.
Belligero Venerem sed dare saepe Deo:
Et gemitus illos, nervosque iuvantia verba,
Crede mihi, discit nulla puella domi:
De nostra, Bouli, fidissima basia sumo.
Afficiorque magis, quo minus artis habent.
Sic animum pariter, pariter coniugimus ora,
Blanditiasque inter plus tamen ille iuvat.
Phyllida iactabas, cum Thaide Phyllida confer:
Et puto iam facta est ingeniosa parum.
Laida qui laudat, Tecmessam malit amare:
Tristior haec quamvis, non rudis illa foret.
Si sapit Atrides, quamvis civilior ista est,
Andromachen Helenae praeferat ille suae.
Lecta Corinna placet: sed non ut amata placeret.
Nasoni satis est imposuisse semel.
Lesbia amatori merito suspecta Catullo est.
Si nescis, simplex non erat illa nimis.
Frons sine pigmentis, si sit formosa, probatur:
Et decor arte carens: et sine labe pudor.

INgenio non est felici dignus amator,
Cui curae non est ingeniosus amor.
Quod rudis et simplex non est, trahor igne Charintae,
Si turpe est mihi, me iudice, turpis ero.
Sit licet insanum: dum me sciat aptius uti,
Et melius geminas conciliare faces.
Rustica sollicitos moderari nescit amores,
Quoslibet amittit, prostituitque suos.
Ut mea nec fatua est, sic nec lasciva Charinta est.
Basia poscenti saepe, sed apta negat.
Nulla puella sapit, quae quodvis cedit amanti.
Gignit amatori taedio pinguis amor.
Cecropidae interdum si Cressa puella negasset,
Non ad desertas questa fuisset aquas.
Hinc Paris Oenonen, hinc Colchida liquit Iason,
Hippolitus Phaedram, Phyllida Demophoon.
Unica Penelope fuerat prudentior istis,
Quae quia cauta fuit, semper amata fuit.
Dum neque dura nimis, nimium nec visa benignaest,
Detinuit multos ingeniosa procos.
Hoc quoque nostra potest, alias facunda puella.
Rusticus est, quem non talis ubique capit.
Seu me languor habet; seu tristia nuntius adfert,
Officio semper fungitur illa suo
Ne noceat, ludamus ait datur alea fallax,
Quin iacias talos, inquit, et ipsa iacit.
Basiolis redimit, si quae blandissima perdit:
Ut rursus redimat, perdere saepe studet.
Nunc quoque concretae cum stent Aquilonibus undae,
Brumaque praesentes non sinat esse duos.
Verba mihi scriptis transmittit amica tabellis.
Quae, nisi carbonis pulvere tacta, latent.
Digna domus lacrimis, et Vir, cui desipit uxor.
Hanc cum deberet sustinuisse, ruit.
Vir sitit inter aquas: nunc se sequiturque sugitque:
Nunc sub Sisyphio pondere saepe labat.
Procurat dum Servus opes, Ancilla culinas,
Clausas custodit fida catella fores:
Sola sui simplex oblita est muneris uxor.
Hostibus eveniat talis amica meis.
Praeter concubitum nihil est quod speret amator.
Forsan et hic nimium simplicitatis habet.
Vis sobolem ingenuam? prudentem praefer amicam.
Quicquid habet simplex filia, matris habet.
Socratis ut multa est soboles, sic degener omnis.
Cur? nisi quod simplex et rudis uxor erat.
Curia sollerti dirimit sub Consule rixas;
Sub Duce sollerti litibus aula vacat:
Est, si non rudis est uxor, sine bile maritus,
Et sine labe torus, et sine lite domus.

FOrmosos varie celebris miscere colores,
Pingere sed solas digne, Philippe, Deas;
Effigiem Dominae facturus prome tabellam,
Non tua nobilius dextera fecit opus.
Nec tamen illa Dea est quamvis iuraveris esse,
Si videas vultus, aptaque membra Deae.
Pinge modo Dominam: Dea debuit esse videri.
Cum non mortali pingitur illa manu.
Hac Venus amoto formari malit Apelle.
Invideat Dominae, quod precor, illa meae.
Quam mihi nunc pulchra est, aliis laudanda Merilla,
Hoc artis meritum credet habere tuae.
Iamque sede. mercedem operis tria basia sumes.
Basia custodit quarta Merilla mihi.
Prima coma est: molli fluit illa coercita nodo
Aurea, non aperit colla, tegitve nimis.
Si tamen excussis, cervice patente, capillis
Formosum quatiat laetior illa caput.
Phosphorus apparet Caelo, nitidumque serenum
Exserit, Eoo pulchrior ipse suo.
Non ego caesariem possum contemnere Phoebi.
Altera debetur palma Merilla tibi.
Nec tamen inferior. Sed Phoebi deprecor iram.
Novimus infestos quid sit habere Deos.
Et Niobe terret temere praelata Dianae.
Cur Niobe saxum est? ambitiosa fuit.
Crinibus exactis frontem suppone Rubeni,
Desuper exigua luxuriante coma.
Illud ebur raro melius perstringitur auro.
Si nimium veles, non nitet illud ebur.
Iamque supercilium, sed parcis ductibus, adde:
Ex flavo leviter nigricat inde pilus.
Sed neque divisus nimium distinguitur arcus,
Sed neque confusas iungit uterque comas.
Glauca subest acies geminati luminis illis.
Iurabis totidem stare, Philippe, faces.
His aliquid paeti miscet pudibunda libido.
Hoc Veneris, pulchrae Palladis illud habet.
Protenus artifices, pictor, sepone, colores,
Ipsa fibrat flammas linea ducta suas.
Aut preme deiectos oblique cautus ocellos:
Qui venit hinc ignis, parcius ille nocet.
Adde genas oculis hilari candore rubentes.
Hic amor excubias, hic agit ipsa Venus.
Sed modice tumidas formoso marmore nasus
Deprimit, et limes inter utramque iacet.
Ora rubent, tenerisque lacessunt oscula labris.
Ah animae sedes est Iocus iste meae.
Spem mihi regnandi fortuna, Philippe, negavit:
Nec mihi sunt tituli, nec cumulantur opes.
Quod numerem nihil est. Numerantur basia sola;
Et sedeo laetas arbiter inter opes.
Molle tibi mentum superest, et eburnea cervix.
Cetera sunt oculis non adeunda tuis.
Sed tumor et leviter diducta lacinia pectus
Prodat, et hanc digitis detque negetque viam.
Ut geminas sub flore rosas complexus hiante
Ex modica retegit parte, tegitque calyx .
Sed risum mollem, vocemque, salesque venustos,
Et Dominae mores, ingeniumque meae,
Corpore de toto Charites hinc inde fluentes,
Exprimit ah tantum linea nulla decus.

QUod bene dissuasit pudibunda modestia coram,
Laudare absentem cogit iniquus Amor;
Non suspensa semel mihi vox praesente puella,
Haesit et ad primos lingua retenta metus.
Aut ea causa fuit tua vox, qua nostra repressa est.
Quid mirum? magnum tangeret illa Iovem.
Aut quia tunc coram toties collusimus ambo,
Iunxerat et geminos saepius una domus.
Quottidiana iacent. amat intervalla Cupido.
Absentes animos acrius urit amor.
Et mihi semoto maiores ventilat aestus.
Heu mihi! cur flamma non propiore petor?
Ille mihi gravior, mihi quo longinquior ignis
Evenit, et Vatem non sinit esse suum.
Adstitit, et cupidos simulans lenire furores,
Ecce, ait, ex alis haec tibi penna meis.
Scribe quod absenti poterit placuisse Charintae.
Si coram puduit, nunc cecinisse iuvet.
Non ego mendaces ausim defendere formas
Aut siquae externo tincta colore rubet.
Altera praefertur Veneri, lascivior illa est:
Altera Iunoni, tertia Pallas erit.
Vidi ego qui Dominam meditato carmine Soli
Contulit, et quicquid debuit esse, fuit.
Cynthia sic dicta est, tamquam ingeniose Properti,
Cynthia non Domina sit magis alba tua.
Rossaque nomen habet, tamquam sit filia roris:
Blanda Venus, nunc es vilior orta mari,
Non ego, non tantum formoso tangor ab ore;
Sunt aliae causae cur ego semper amem.
Nec mea sit, quae vel solum dotata superbit;
Aut claro tantum sanguine nata tumet.
Non celebres census, celebresve arcessimus ortus:
Lundius est causae nobilioris amans.
Vita, fatebor enim, quamvis nec blanda venustas,
Nec tibi, si liceat dicere, forma deest:
Te tamen haec melius decorat reverentia morum,
Maior in ingenua gratia mente nitet.
Forma bonum fragile est, sed iuncta molestia firmat:
Forma quidem, sed me forma modesta capit.
Sat quoque dotis habes: sed me dos altera maior
Iam tetigit Pietas, hac mihi dote places.
Omnes exsuperat census pia vita puellae,
Et proba mens dotes, Hippodamia, tuas.
Nec tua tam multae commendant atria cerae,
Quin laudis mereat plus tener iste pudor.
Tyndaris, illa Iovis soboles et regia coniux,
Rapta suo tantos crimine foedat avos.
Haec tua laus summa est, quod sit sine labe Cupido,
Quod maculet nostras nulla libido faces.
Si pateris, pergam laudes memorare secundas:
At si non pateris, me tamen urget amor.
Si piget, ignoscas, mendacia deprecor, ausis.
Non mea, sed pueri culpa iubentis erit.
Laudandos aliis flavos transcribo capillos,
Quos capiti vellet Phoebus inesse suo.
Ingenium plus est, et quae coma munera velat.
Hoc quoque cum pulchra vellet Apollo coma.
Emicat ex oculis plusquam prudentia simplex:
Si nescis, tantas prodit ocellus opes.
Lumina quod non sint stibio, non tincta favilla,
Indicium purae nobile mentis habent.
Caesius ille color, fertur color esse Minervae:
Esse aliis odio: Numinis esse tamen.
Afficit os alios: sed me magis oscula tangunt.
Quique verecundo solvitur ore sonus:
Quo mihi blanditias dicis, Dominumque salutas:
Heu procul a Domina cur vocor ille mea!
Quid variis memorem circumdata brachia gemmis;
Quid memorem dignas, te quoque Iuno, manus?
Brachia complexus circum mea colla tenaces,
Commendat similem candida dextra fidem.
Collaudent alii tinctas bis murice vestes:
Sola movent sensus interiora meos.
Pectora prospicimus in quae mea vota recondam,
Et molles, in quos opto redire, sinus.
Dos fuerit Pietas, Lux mea, Forma pudor.

SI Venerem Musis coniugis, docte Gronovi,
Ingenio dederis altera vela tuo.
Decerpsit primum Phoebus Peneide Laurum:
Carminaque auctori conciliavit Amor.
Si placet exemplum, lepidos admitte calores,
Mixtaque blanditiis basia disce pati.
Haec tamen intactae qui sumit ab ore puellae,
Quod satis est, didicit, ingenioque valet.
Magnum virginitas pretium complexibus addit,
Et rudis, et numquam sollicitatus amor.
Cum pudor invitat, gestitque modestia vinci;
Atque aliquid grata non sine lite datur.
Omnia praeripuit gaudia primus Hymen.
Nec tam fida tibi, nec tam pudibunda, Gronovi,
Oscula, nec tanta simplicitate dabit.
Interdum repetet, nimiumque audebit in illis.
Delicias timide quae facit, illa facit.
Sic animo taedas agitas, innupta petenda est,
Nec tuus ad viduas abiciendus amor.
Mane novo, tenero madidas de rore viator
Carpit, et arentes praeterit ungue rosas.
Utilius puris, Frederice, natabis in undis,
Vitreus illimes cum vehit amnis aquas.
Pocula delectant animos splendente Lyaeo,
Diffunditque recens dulcius urna merum.
Nemo cibum poscit, quem praelibaverat alter.
Pomaque denitida sumere lance iuvat.
Ille torus veteris praefert vestigia flammae.
Et iam non primo lectus amore calet.
Oscula si dederit: prius his meliora dabantur.
Molle. latus iungit: iunxerat ante latus,
Blanditias loquitur, non te tamen, illa magistro.
Utitur ingenio, quo prius usa fuit.
Colla manusque illas quidam possederat ante.
Iamque aliqua cervix livida forte nota est.
Ante manum didicere pati, tangique papillae.
Quodque agis, ah alius dulce peregit opus.
Saepe etiam proles veteres testatur amores:
Et dolor ante oculos itque reditque tuos:
Primaque formosi florem Lucina peremit
Corporis, et languet, qui fuit ante, vigor.
Qui sapit, intonsis sibi pascua quaerit i agris.
Qui sapit, intactis fontibus ora lavat.
Gaudia de tenera rapies sincera puella.
Quod metuit, grato cogit amare metu.
Cernitur, et totis erubuisse genis.
Mox ubi succubuit precibus, vincique necesse est,
Ah dulces lacrimas mittit in ora pudor.
Sentit, et ore suo pretiosum haurire liquorem.
Gaudet, et hoc fidei pignus amator habet.
Mens abit, et moritur, quoties audacia sensim
Crescit, et amplexu praevenit ipsa suo.
Non ea morosa est, non imperiosa, nec audax.
Obsequium satis est exhibuisse viro.
Mox sobolem casta tollens de matre maritus,
Hic etiam vultus invenit ipse suos.

CUm per hyberboreas, Groti doctissime, terras,
Frigida perpetuo qua riget aura gelu;
Perque urbes steriles, perque aspera regna vagaris,
Regna sed haud duris hospita Virginibus.
Quae tibi mens, Groti, est, teneris ubicumque puellis
Immistas quoties conspicis ire nurus?
Forte tua hic aliquis deflexit lumina vultus,
Iamque animo insedit cura molesta tuo;
Quam potius deames, cui verba precantia dicas,
Intret et in thalamos sponsa petita tuos.
Gratia cuique sua est: longe tamen aptius urit
Femina, praeterito quae viduato viro est.
Blandius inserpit, mollesque inspirat amores,
Quae nunc non primum est erudienda Venus.
Gnara viri mulier, quoties cupis, oscula figet
Nec lasciva nimis, nec pudibunda nimis.
Illa modum didicit, monitisque instructa Diones
Officium peragit, nec sine lege, suum.
Virginis aut rudis est, nimis aut furiosa libido,
Saltem quod poscit, obstupefacta timet.
Qualis in ignotis trepidat, cum fluctuat undis
Navita, et insolitas auxius horret aquas.
Qualis inexpertus metuit certamina miles,
Primaque torpenti corripit arma manu.
Haec quoque militia est? nisi quod tibi femina castris
Sueta Cupidineis, mitior hostis erit.
Et minus adverso rades haec littora cursu:
Et potes assueta tutius ire via.
Virginitas rudis est. tulit hanc inscitia laudem.
Qui sapit, expertos praeferet ille toros.
Ex tali carpes maturos arbore fructus.
Istis non fallit Dis operata manus.
Si sobolem nutrit, flamma monumenta prioris,
Hoc quoque praeferri cur mereatur, habet.
Pignora testantur, quae te iam nata coronant,
Non infecundum, quem petis, esse torum.
Nec tamen informis, nec quae sit inutilis annis,
Sed vidua in medio nupta vigore placet.
Quamvis si fuerit grandaevior illa, quid obstat,
Dummodo non turpis, nec videatur anus.
Quanto sera magis, tanto est sapientior aetas:
Et senibus rerum grandior usus adest.
Qui voler, immites carpat de vite racemos;
Qui volet, ad praelum fervida musta bibat.
At mihi perpetuis aevo certantia fastis.
Nataque sub prisco Consule vina placent.
Conscius admittit, Groti, cum lectus amantes,
Nil tua quod longum gaudia tardet, erit.
Non timet: aut certe moderatur docta timorem.
Ipse pudor blanda cum ratione pudet.
Nec lacrimas opus est maesto detergere vultu:
Hoc alia est pro te functa labore manus.
Lenis amat Vidua, et patitur selenis amari.
Virginitas causas mille doloris habet.
Hoc docet occluso rosa quae sub cortice tecta est,
Aut quae iam patulis fulget amicta comis.
Hanc lecura manus carpit: rubus asper in illa est:
Suaviter haec nares afficit: illa riget.
Elige quam malis, Groti: mihi poma probantur,
Quae minimo constant, plus tamen ora iuvant.

SI tibi Fabricii nondum meminisse molestum est,
Fabricii versus languidioris habe.
Deficimus, quodque antefuit, Vir magne, vigoris
Interit; quicquam si tamen antefuit.
Seu vitium caeli, vicinaque frigora sensi.
Et nocet ingenio Maenalis Ursa meo:
Seu procul a Batavis quod ago, nostraque Merilla,
Exilium sequitur nulla Camena meum.
Nasoni Pontus nocuit. componere parva
Si pateris, similis paene querela mea est.
Denique, quod magis est, Heinsi, te teste caremus
Destituit ventus carbasa nostra tuus.
Mollius umbrosae tiliae, formosaque Leida
Carmen, et in tepido dictat amica sinu.
Si bene commemini, tenta tum carmen ibidem est;
Si bene commemini, non nihil egit amor.
Heinsius ignovit conanti. postmodo laudes
Addidit, et Musas coepit amare meas.
Ille rudimentum trepidi produxit amantis,
Movit et ardoris semina prima mei.
Mox aliquam sensi paulatim crescere famam
Scilicet et causam nominis inde tuli.
Annuit audenti, primisque Hugenius annis.
Haec quoque post curas Principis una fuit.
Adsensere alii. dum se iuvenilior ardor
Explicat, et crescit impetus ille mihi.
Qualis equus domini plausum non deneger audit,
Et fremit, arrectus luxuriatque iubis.
Qualis et aequoreas cursu praetervolat undas,
Utilis admissam si ferat aura ratem.
Qui solet ah nostra non est in puppe magister
Heinsius; incerto fluctuat illa mari.
Et nemus Aonidum, mediisque in moenibus umbra,
Illaque abest Batavae proxima silva Scholae.
Illic Heinsiadae doctos pulsare penates,
Et memini sacro saepius ore frui.
Interdum dulces epulas iunxisse recordor,
Molliaque argutis addere vina iocis.
Hic etiam Musas colui sub paupere tecto,
Haud procul a tectis, magne poeta, tuis.
His quoque sub tiliis centum venabar amores:
Eheu cur misero nunc mihi nullus adest?
Nec quae basiolis nascentem suscitet ignem
Ut solet, a collo pendet amica meo.
Omnibus excidimus: nisi quod desidero tantum,
Et, donec liceat corpore, mente fruor.

SI nondum nostrae subeunt fastidia Musae,
Forsan et hic aliquid, quod iuvet, esse potest.
Proficimus, quaeque ante si tumens pigra iacebat,
Nunc viget, inque usu se probat ipsa suo.
Ut glacialis hiems omnes constrinxerit amnes,
Castalias nondum frigore clausit aquas.
Nec licet illecebrae desinit absentis amicae,
Irritus excluso cessat amore labor.
Hoc, Auguste, parum est, plus te monitore calemus.
Plena tument Zephyro lintea nostra tuo.
Dicebas, bene si memini, quin pergito Lundi:
Una haec immensum vox mihi calcar erat.
Causa tua est, quod tot recitentur carmina nobis:
Carmina sed rursus quod mala, causa mea est.
Ingenium reliquis maius praesente puella est:
Hactenus ingenium non reor esse mihi.
Nec Phoebi possim, nec meminisse mei.
Nunc cum dividimur, mihi crebra occurrit imago,
Et cupit in numeros protinus ire suos.
Sive rosam video, tetigisse labella recordor,
Et quasi tunc renovet basia, versus adest.
Nexilibus simul ac hederis circumdata cerno
Robora, praeteritos mente revolvo dies.
Et mox: nexilibus sic iunximus oscula linguis;
Sic in complexus serpsit amica meos.
Aspice (nam causas sibi quas non fingit amator?)
Ut superimposita sub nive terra riget.
Excidit hoc etiam creber mihi nomine versus,
Quam gelidum in niveo corpore pectus alat.
Cum medio Mauros pulcher Sol uris Olympo,
Urit nos, inquam, pulchra Charinta magis.
Materiesque mihi nocturnis surgit ab astris:
Lumina sunt Dominae non minus astra meae.
Denique ne desint, mihi qui scribantur amores,
Illa quod hinc procul est, scribimus esse procul.
Adde quod invidiam patimur. sed et hinc quoque Vates
Maiores animos, ingeniumque capit.
Qualis aper frendens graviores surgit in iras.
Sanguinis infectam cum videt imbre cutem.
Qualis et interius latitantes evomit ignes.
Excussus ferro verberibusque silex.
Omnibus exstimulor, te uno tamen aptius utor,
Quique legenda petis, postmodo lecta probas.

DUm tituli famae crescunt, vir maxime, tantae,
Et causam serae posteritatis agis,
Totaque Lugdunum facundo pendet ab ore,
Quosque animi motus non habet, inde capit:
Me mea Nortvicum studio componit inerti,
Quodque sonat fractis undique littus aquis.
Hic ego vel totos in littore transigo soles,
Et mare prospectu merior inde meo:
Vel procul in tumulis, positisque vagamur arenis:
Vel prope per campos, blandaque rura feror.
Saepe haeret lateri tandem exorata Merilla,
Saepe praeit, lepidae, duxque comesque viae.
Illa diu tristis: sed post lacrimasque, precesque,
Cum morerer, vitam reddidit illa mihi.
Nunc quoque si fas est, tandem concedit 'amari.
Nunc quoque, si fas est credere, forsan amat.
Sic mihi tempus abit: virides sic curritis anni.
Di faciant, vitae sit 'modus iste meae,
Hic quoque famosos miratus odoro penates,
Et cineres Dousae, reliquiasque tui.
Quaeque viri vultum, rotamque ex ordine prolem
Aedibus in mediis picta tabella refert.
Talis Dousa fuit, cum quantum posset in armis
Sensit, et ad Leidae moenia sedit Iber.
Talis erat, quoties solitos cantaret amores
Sive, Secunde, tuos carmine, sive suos.
Ah quoties spretoque foro, curisque remissis,
Nortvicum lepidas transtulit ille Deas?
Cantantem quoties virides per prata Napaeae
Formosa obstupuit pone secuta cohors?
Ipse pater Triton, Batavae Nereides ipsae
Attonitae fluctus deseruere suos.
Iam Picus Galateam, et Tethyn Faunus amabat,
Iste suis pulcher cornibus, ille coma.
Ambo capripedes, auriti largiter ambo,
Egregii lepores ambo, ferasque sequi.
Ah cur sera mihi neverunt stamina Parcae?
Cur ego non illo tempore natus eram?
Cum teneram caneret mansuris versibus Idam,
Evinctus myrto tempora, Dousa tuus.
Cumque tuos legerent blandae Nortvicides ignes,
Et notus Rossae non minus esset amor:
Abductum quoties Musis Leidensibus ille
Iussit per tumulos, et sua rura sequi.
Forsitan et nostras licuisset iungere curas:
Forsitan et quodam notus amore forem.
Inter et ardores tantos, Rossam inter et Idam,
Audisset laudes forte Merilla fuas.
Nunc tua sublimes pertentant pectora curae:
Nunc propior caelo vadis, et astra petis.
Blandaque complexu fessam Rutgersia mentem,
Nataque solatur; Heinsiadesque minor.
De Dousa nomen superest, vacuique penates,
Et quae iam nullo carmine tecta sonant.
Quaeque errat latis maerens in collibus Echo,
Et queritur vatem sola relicta suum.

LUndi, quem faciles Musae, quem blanda Charinta
Iamdudum prohibent post tua fata mori;
Dum tu Maenalios demulces carmine Cimbros,
Et stupet ad citharam pontus uterque tuam:
Hic ego, qua Batavas tundit Neptunus arenas,
Et fremit attritis undique littoribus,
Hic ego crudelis Musarum transfuga plector,
Et penitus toto pectore Phoebus abit.
Scilicet Hippocrates successerat; altera cura.
Post tot laeta manus inicit ille mihi.
Nunc Venus e manibus curas excussit utrasque,
Et mihi iam nulla Phoebus in arte placet.
Sive manus medicas pallentibus applicat aegris,
Sive mihi lepidi carminis auctor adest.
Hei mihi cur toties huc me mea vota tulerunt?
Cur nimium velox in mea damna fui?
At potui Batavas non ignorare puellas,
Et Leidam pueri non nova castra Dei:
Regnaque Musarum: divisaque regna Diones.
Haec quoque cum Musis aemula iura dedit.
Scilicet ex illo didicit petulantior esse,
Et nimium vires coepit amare suas,
Ex quo succubuit virtus non infima Dousae,
Et nova materies carminis Ida fuit.
Inde alii, sed praecipue meus Heinsius arsit:
Ille Deae Veneris maxima fama fuit.
Iamque oculus Rossae non laudat solus, amatve:
Rivalis totus, si licet, orbis erit.
Illius exemplum, si fas praetendere culpae est,
Sufficiens culpae debuit esse meae.
Scilicet exemplis tuto peccatis amantes,
Delicti veniam sic sibi quisque dabit.
Erubuit peccare Orbis: cum Iuppiter arsit,
Dedecus, immunem criminis esse, fuit.
Ex illo faciles nimium placuere puellae.
Blandius ex illo femina nomen habet.
At mihi quid prodest, ista quod tutus in urbe
Hactenus, et nullo tactus amore fui?
Quid Lugdunenses spectasse impune puellas?
Si venit immenso foenore tardus amor.
Nortvicum mihi causa mali. Sic fata tulere.
Hic ego nunc fessas do, Venus alma, manus.
Alma Venus faveas, veniam nova praeda, nec ultra
Sustineo morbum dissimulare meum,
At memini non illa tibi promissa dedisse,
Phylli, nimis puero dulcis amica mihi.
Vix tria (me miserum) fuerant mihi lustra peracta.
Cum me servitii suave premebat onus.
Innocuos primus mihi cum calor imbuit annos.
Et volui argutus scire, quod esset amor,
Illa quidem facilis castas admittere flammas
Elicuit versus, ingeniumque dedit.
Invidiae fuimus nimium feliciter arsi.
Laetitia hei misero quam brevis illa fuit?
Vix semel ingentem Sol circumvolvitur annum,
Et moritur Phyllis, et mea vota cadunt.
Atque utinam praesens tantum, delicta, fuissem:
Texissent digiti lumine fessa mei.
Osculaque in gelidis posuisse maesta labellis,
Traxissemque animam tristis ab ore tuo.
Quod licuit, tumulum statui de cespite inanem,
Et miser in cineres ultima dona dedi.
Lundius inferias mecum tulit: omnia fecit:
Deque suis lacrimis humida serta dedit.
Haec fuit illa dies, qua me sine amore futurum
Iuravi, et, Lundi, tu quoque testis eras.
Ter Phoebus (memini) sua signa recensuit, ex quo
Occubuit Phyllis: et sine amore fui.
Nunc demum titubo dilecti ignoscite manes.
Ulterius fido non licet esse mihi.
Prae reliquis quaedam potuit formosa videri.
Quam vellem hic oculos non habuisse meos!
Hei mihi, vix primos animus bene sensit amores,
Ut calui, ut subito totus in igne fui.
Sic ratis, admissos cui commodat AEolus Austros,
Protenus ex oculis fertur, et alta tenet.
Sic modo siccatas vide moratus arenas
Obvolvi subita, cum redit aestus, aqua.
Tu, Lundi, placidos cui nutrit amica calores,
Cui faciles alas praebet amicus Amor;
Si qua tibi superest nostri non immemor hora,

ET male dissimulo quis enim bene celat amorem?)
Indiciisque suis iam mea flamma patet:
Et tu vitanti coniector callidus instas,
Et quod amas, furor est notior ille tibi.
Eloquar: eripuit pariter cum pectore sensus,
Unica, sed magno digna puella Iove.
Da veniam fasso: decepit idoneus auctor:
Non potui leto nobiliore mori.
Forte fere melior fuerat pars acta diei:
(Quid prohibet fassum dicere cuncta semel?)
Cum mihi littoreos mens inconsulta recessus,
Et toties tritos suasit adire locos.
Illa dies miseri fatum mihi duxit amoris.
Naufragium mentis lux fuit illa meae.
Hic oculos primo nimium formosa Merilla
Attonuit nostros, eripuitque suis.
Nec me defecit crudo pugnare furori,
Et premere ardores, et dare verba mihi,
Et nolle in ectis animum submittere flammis.
Quam gravis ah misero lis fuit illa mihi.
Quod pudet, et doleo: valuit sententia peior.
Iudice me victus, iussus amare fui.
At culpae invidiam tollit, quae fecit amorem.
Contigit ingenio digna ruina meo.
Illa quidem bibulas pedibus calcabat arenas,
Quas Batavum primis alluit aequor aquis.
Pulchra verecundis visa est illudere talis,
Et leviter summam radere vestis humum.
Deque comis pars compta fuit, pars libera fluxit,
Qualis erat Veneris, cum stetit orta mari:
Quin et neglectum quiddam de pectore vidi.
Parte satis fuerat qualibet inde capi.
Ac primo (testor flavos, mea retia, crines,
Et fures oculos, qui rapuere meos,
Neptunumque patrem, virides Nereidas omnes)
Nympharum dixi sanguinis esse Deum.
Qualis inexcultis hyacinthus provenit hortis,
Quem tepidi soles, auraque verna fovet:
Qualia delectant spatioso lilia prato:
Seu quicumque placet qualis ubique color:
Talis in extento mihi littore visa Merilla est.
Hei, quantum nocuit visa puella semel!
Nunc ego perpetuos circumfero corde calores:
Nunc mea perpetuos viscera carpit amor.
Sed trepido infelix, et abest fiducia votis:
Spesque metum perimit: et cadit illa metu.
Quod possum totis sequor hanc, et specto diebus.
Hactenus audaci dum licet esse mihi.
Nec tamen hoc, nisi forte procul ne sentiat illa:
Et mea confundat plurimus ora rubor.
Illa Deae similis graditur formosa per agros,
Aut tenero Idalias demetit ungue rosas.
Haec ego dum sector late vestigia, non quid
Ire iuvet video: sed tamen ire iuvat.
Qualis in Arcadia sectatur Chlorida Faunus,
Osculaque imponit, quam Dea pressit, humo.
Aut procul excelsa despectat ab arbore nympham,
Nec tamen infelix inde levatur amor.
Quin miser interdum facio convitia nocti.
Infelix meritum subtrahit illa mihi:
Gaudiaque invisis abscondit nostra tenebris.
Haec quoque post tenebras altera damna fero.
At tibi, qui nitido praecingis fulgure frontem,
Officii, Titan, debitor huius ero.
Tu nobis, quoties hunc orbem lumine lustras,
Tristitiae blandum, Phoebe reducis opus.
Hoc misero superest. Quandoque in littore nostro
(Littoris ad nomen hei mihi sanguis abit!)
Aut teres aequatam radius conscribit arenam,
Et leviter signat: PULCHRA MERILLA MEA EST.
Aut rapidis trado mea vota involvere ventis,
Materiam vasto, ludibriumque mari.
Hic mihi transigitur vitae modus; hoc fuit illud,
Nortvicum misero cur habitanda foret.
Iunge, Mari, dextram, Thymbraei gloria Phoebi,
Sed pariter iactat quem Cytherea suum,
Proficiam tiro sub te, dilecte, magistro.
Sufficit auspiciis castra subire tuis.
Quaeque, doce, possint mecum sociare Merillam,
Quaque sit a nobis arte regendus Amor.
Sic faveat puer ille procor: sic praebeat idem,
Qui mihi nunc saevit, mitia tela tibi.

QUalis quem rapidus deprendit in aequore nimbus,
Quem crudelis hiems cingit, et ira maris,
Ambigit, et partes animum convertit in omnes,
Et mutat dubias speque metuque vices.
Iamque placet tortum pelago subducere linum,
Et rate, quo ventus, quo ferat unda, sequi.
Mox parat invitis, frustraque negantibus undis
Obversa portum puppe tenere suum.
Talis ego, dubio quem versat turbine Cypris.
Cui non una minax surgit amoris hiems.
Huc feror, atque illuc: nec me permittere ventis,
Nec placet insano pandere vela freto.
Sola ratem sistet tuta statione Merilla.
Commodius nullo stat mea prora sinu.
Hac mihi contingat tandem tellure potiri.
Hic ego despiciam, quicquid ubique mala est.
Sin mihi tempestas submerserit ante carinam;
Naufragii tabulas colligit illa mei.

DUm nova, Scriveri, meditantur foedera Belgae;
Splendida sollicitos dum tenet Haga partes:
Et placet unanimas in pacem mittere gentes:
Et placet ad fidos ponere tela lares:
Hic mihi Nortvici misero nova bella geruntur:
Hic patior clades: nec datur ulla quies.
Non tamen iratus gladios distringit lberus .
Nec pedites urgent: nec gravis instat eques.
Non ego, quas patitur, patior, Germania, strages.
Ah alla miseri conditione sumus!
Proelia miscet Amor, crudelem novimus hostem.
Quam facile est homini bella movere Deos?
Ille meae residens dominae insidiator ocellis
Inde mihi veniunt mea vulnera; non tamen inde
Vulnera, quod debent, nostra, levamen habent.
Nec mortem sperare licet: nec vivere possum,
Hac videor dominae lege placere meae.
Tu tamen ingentes hortaris dicere Dousas,
Et cineres tanti concelebrare viri.
Nomina, Scriveri, latum tangentia caelum
Esse queunt magni non nisi vatis opus:
Non, nisi cui totas concessit Apollo sorores
Indolis agnosco flumina parva meae.
Dum tua, dum Groti praeclara volumina vivent:
Dum pulchra Heinsiadae Musa superstes erit.
Dousiacae laudes toto noscentur ab orbe.
Hinc decuit tanti nominis ire decus.
At nobis Paphiae meditari opprobria Divae,
Et Dominae liceat de feritate queri
Da veniam Scriveri et te quoque torserat Anna:
Illa licet votis non gravis Anna tuis.
Hei mihi, quid superos tandem mihi fecit iniquos?
Cur igitur vento non mea cymba tuo?
Te cito felicem, ventisque ferentibus usum
Heinsius argutae cum ferret basia Rossae,
Vix semel occlusas fleverat ante fores
De domina nihil est, nisi tantum iniuria, mecum:
Et querulae voces, et male gratus amor.
Verbaque cum lacrimis surdo iactata profundo,
Qua Batavam Nereus caerulus ambit humum.
Hic queror: hic toti dico convitia caelo:
Hic ego me nullos clamo putare Deos.
Et iam caerulei nostros Delphines amores,
Neptunusque pater, Nereidesque sciunt.
Et fulicae, et circa volitantes aequora lari,
Hei mea litoreae fata queruntur aves.
Hic ego vicinis inscribam denique saxis,
Quod procul ex alta navita puppe legat:
Dumque legit, duris dicat mala multa puellis:

NUnc ego Sisyphium video me volvere pondus:
Spem refugae frustra nunc ego sector aquae.
Me torquet, rutilum cum Phoebus promovet orbem,
Me, quoties fessum gurgite mergit, amor.
Et tamen illa mei tristissima causa doloris
Ignorat curas sola Merilla meas.
Non Veneri gratus vivit, nec amoribus aptus,
Cui misero nimium frontis, et oris inest.
Ah quoties conor tanti dare signa furoris,
Vulneribusque meis quaerere fessus opem?
Ah quoties pereunt trepido mihi verba, notaeque?
Sive est rusticitas, seu pudor iste meus.
Et libet, et timeo quantumque audacia movit,
Et bene profecit, destruit ille semel.
Non mihi spem possum debere diutius illam,
Quicquid erit: fortes non decet iste timor.
Errat, desidiae qui praemia credit amores.
Tam bona cum cura praeda petenda venit.
Hippomenes nequiit Scaeneida ferre sedendo.
Nec fuerat merces illa labore minor.
Aut ego non novi, quantum fiducia possit:
Aut facilem dudum suspicor esse viam.
Stat mihi vel precibus tenerum convellere pectus;
(Et dicunt humiles plurima posse preces.)
Aut teneras lacrimas verba inter singula fundam.
(Et lacrimas dicunt vel sine voce loqui.)
Si tamen alloquium nimis est audere, pudetque:
Orabit causam littera scripta meam.
Forsitan et facilis bene se praebebit amandum,
Res habuit vanos forsitan illa metus.
Ut faciem vidi, nil praetulit ille severi.
Mitius augurium, si licet, inde petam.
Sin spernor, nec amat (nullum sit in omine pondus)
Mille modis facilis retia tendet Amor.
Non sum, qui factum versuti culpet Aconti.
Insignem meruit tam bona virgo dolum:
Ignosco Paridi, nec probra meretur iason.
Tam lepidum facinus suasit utrique Venus.
Pulchre emitur, quicquid coeptis immanibus emptum est.
Non est consilii, nec rationis amor.
Auspicio felix audacia quolibet ibit.
Conare: addicent hic tibi semper aves.
Possumus iratis puppes obvertere ventis,
Si miseris placido non licet ire mari.
Possumus et rigidam pulchre contemnere mortem.
A domina numquam mors venit ulla gravis.
His Venerem potius colimus, quam thuris honore,
Quam de formoso si cadat agna grege.
Quin mihi nec facta Lacedaemon classe petenda est.
Non ut amer, ratibus me iubet ire Venus.
Non ego trans pontum quaero mea vota natando,
Nec mihi nunc terras dividit unda duas.
Tangitur et nostra paene Merilla manu.
Quid fugio donis victum pensare pudorem?
Sufficit in pretium basia pauca dari.
Sufficit in roseis amentem haerere labellis,
Deliciasque suas, blandaque verba loqui.
Sin minus eveniet felix audacia prima,
Excutiar coeptis non tamen ipse meis.
Vidi fallaces toties qui fugerat hamos,
Perrupta piscem post iacuisse gena.
Sic quoque quam vitat, volucris corrumpitur esca.
Sic quoque post centum retia capta fera est,
Saepe etiam multum defensi, postmodo dextra
Non magis hostili, quam cecidere sua.

BLande puer, toto qui leges figere caelo
Diceris, et magni spernere fulmen avi.
Spicula cui teretem distendunt parva pharetram.
Illa tamen feriunt spicula parva Deos.
Illa Stygem penetrant: et scilicet orbe subacto,
Post domitos superos, tertia regna petunt.
Blande puer, si rite olim tua castra subivi,
Et calui primis ignibus ipse puer,
Tractavique faces rudibus maturior annis,
Sedit et exiguo Phyllis amata sinu:
Tandem parce tuis caput hoc implere sagittis.
Parce precor, poenae non satis unus ero.
Nulla Deo laus est hominem sine viribus unum
Vincere, vince duos, palmaque maior erit.
Hei mihi, quam vereor, ne, cum consumpseris omnes,
Id dominam veniat nulla sagitta meam.
Hic te materiam virtutis quaerere fas est:
Hic tibi sint arcus: hic tua tela volent.
Post domitos, victosque viros, Phoebumque Iovemque,
Una tuo mulier numine maior erit?
Si pudor est, iram discat matrisque, tuamque:
Quosque negat, magnos sentiat esse Deos.
Me miserum nunc illa ferox impune superbit.
Et toties vestras ridet inulta faces.
Ille ego, qui vobis numquam mea colla negavi,
Mancipium pulchrae matris, et inde tuum.
Ille ego ni tantis morerer cruciatibus, essent
Scilicet imperii iura minora tui.
Non mea Lemniadum genitrix de matribus unaest.
Cur peream proavi non meruere mei.
Nec Phaethontiadum dicor de gente propago,
Nec Diomedeae suffero fata domus.
Sicut et Hippolytus vita crudeliter acta
Eripui numeros non tibi, dive, tuos.
Blande puer, merui tandem cur parcere velles.
Hactenus immiti sufficit esse tibi
Quod petimus iustum est. aut vincula nostra remitte
Aut eadem dominae vincula nocte meae.
Si te crudeli percellat Gorgone Pallas
Parcius, et leges discat amare tuas.
Sic tibi non ungues, quoties praesepibus aufers
Dispositosque favos, mellaque, pungat apes.
Si tamen obduras, si nil tractabilis audis,
Si mea provano verba precesque cadunt:
Ille tener toto plores mille ulcera tergo,
Ridiculus superis, ridiculusque mihi,
Carduus, et mistis urens urtica myricis
Dent tibi quoque rosis, pro violisque torum.
Ille tener, quoties incumbit frigidus annus,
Tristis in Edonis montibus exul agas.
Herculei quoties conscendit terga leonis
Phoebus, et arentes Sirius urit agros,
Quodque serunt Arabes, Aethiopesque solum:
Quaque celer dubio Nilus devolvitur ortu,
Et patriam tantae vix bene monstrat aquae.

OMnia iam credo. Nunc Atlas fulcit olympum
Scilicet, et Perseus alite fertur equo.
Nunc etiam ligno tenerum per corpus aborto
Peneis ad patrias constitit arbor aquas.
Daedaleas alas; iniectum Pelion ossae;
Ventribus haerentes, inguinibusque canes:
Cum se sexus amet, nubatque puella puellae.
Omnibus historiis cogor habere fidem.
Non ignota loquor. Batavae ridete puellae.
Tam lepidos testes postulat ille iocus.
Et peream, si non invitent omnia risum.
Si quis abire potest, ferreus esse potest.
Amstelios nulli licet ignorare potentes,
Maeniaque ornatu conspicienda suo.
Hic ubi surgentes immensis molibus aedes
Divitias unae quaelibet urbis habent.
Praecipue lepidis laudantur amoribus illic.
Liberior nulla regnat in Urbe Venus.
Hic mulier nuper vel, si fas credere, virgo
Veste viri sexum dissimulata fuit.
Praemia militiae iam tres sectata per annos,
Gesserat imbelli non sua tela manu.
Femina quo tendis? non cultus convenit iste.
Non possunt digitos arma decere tuos.
Quid tibi cum gladiis, et acutae cuspidis hasta?
Non tibi bombardae, non tibi facta tuba est.
Illa manus tremulis annectat licia telis.
Aptior est operi lana, colusque tuo.
Utiliter numquam se credidit aurea pugnae,
Illa licet Scythici Martis amica, Venus.
Et calathi vobis, facilesque agitentur amores.
Arma gerant alii, femina semper amet.
Quis ferat in Baccho laurum, pharetramque fidesque?
Si quatiat thyrsos Phoebus, ineptus erit.
Quid si flaventi sua tempora Delia spica
Cingeret? arcitenens staret ubique Ceres?
Aut potius, si te proprior plus tangit imago,
Illa tamen sexumque suum, tenerumque pudorem
Exuit, et miles maluit arma sequi.
Nec stetit hac fini metas audacia transit.
(Ut primum impulsa est, depuduitque semel)
Iamque meus Sthenelus quod amet, quod ludere possit,
Quaerit, et arma subit, militiamque novam.
Mox captat varios procus ambitiosus amores.
Plorat et ad surdas nocte, iacetque fores.
Exprimit et gemitus, quos novimus esse virorum.
Exprimit et lacrimas, blandaque verba refert.
Denique furtivum iam non meditatur amorem;
Coniugium poscit, legitimamque facem.
Artibus his donec non pessima mota puella est.
Visaque simplicitas est ea posse capi.
Iam quoque ceu sponsus, nec non formosus, amatur.
Aspiceres, nulla parte pigendus erat.
Iam quoque (quid credat?) socialia sacra parantur,
Ridiculasque faces ventilat acer Hymen.
Ipsa Venus cernens de summo risit Olympo,
Et dixit: volucres lentius ite meae.
Et dixit: quae iam in sponsi non frigida vultu
Assidet, heu votis excidet illa suis.
Mersus erat Batavo fessus modo gurgite Titan,
Hesperus et fusci lora tenebat equi.
Iamque parens sponsae fulcrum geniale locavit,
Et, pede felici, filia, dixit, eas.
Omnia quae captabat anus: vade, inquit, amata.
Non tibi vulgaris sternitur ille torus.
Illa solo infelix oculos deiecta verentes
Vadit, et in vultu signa pavoris habet.
Qualis in amplexus, sed primos, Tyndaris olim
Plisthenidae madidis dicitur esse genis.
Ipse novus risit convitia festa maritus
O felix una ante alias, felicior illo,
Qui tenet in molli nunc tua membra sinu.
Obsequere audenti, quamvis pudibunda marito.
Ille tibi Veneris praemia blanda ferat.
Non illo melius quisquam consumere noctem,
Fallereve optata mobilitate queat.
Audiit a summo Saturnius aethere ridens,
Et dedit infreni vota ferenda Noto.
Interea trepidat virgo inter spemque, metumque,
Gaudiaque innumeris fingit inepta modis.
Proeliaque exspectat. sed qualia proelia miscet,
Cum iacet infusas Mars, Cytherea, tibi.
Miraturque moram, et quoties se concutit ille,
Principium voti credit adesse sui.
Ille nihil, nec enim cupientem vana moratus
Languida dat tepido colla ferenda toro.
Et iacet, et toto spirat de corpore somnos.
Ulterius sponsi nil habet illa sui.
Sic etiam tenerae tanguntur veste puellae:
Sic iacet in fratris virgo pudica toro.
Quid petis infelix decerpere quercubus uvas?
Non sua, quae carpas, mala racemus habet.
Scyrias Aeaciden quem credidit esse puellam,
Postmodo non nolens credidit esse virum.
Illa tamen melius decepta: superfuit illi.
Tu misera in sicco pumice quaeris aquam.
Iamque ierant noctes aliquot coepitque puellam
Frigoris ut fas est, paenituisse sui.
Donec nescio quid tetigit maestissima virgo,
Ah trepidam dextram tum malus error agit.
Utque nefas sensit, tamquam quae presserat anguem,
Horruit, et toto corpore nulla fuit.
Mox ubi mens rediit, palmis percussa lacertos
Flevit, et invasit unguibus ora suis
Fit strepitus tectis: plorant materque, sororque:
Et facies captae scilicet urbis erat.
Turbantur cives: currit vicinia tota.
Plurimus in tanto turbine risus erat.
Undique risus erat. solae flevere puellae.
Ut solet interdum mutuus esse dolor.
Protrahitur tandem turbata fronte maritus,
Et iam pro cara coniuge vincla gerit.
Proque toro sponsae vectes et claustra tuetur:
Quotquot videt manicas, tot putat esse faces.

QUod si non esses vestris immitior undis,
Si non in tenero pectore saxa forent:
Iamdudum poteras precibus succumbere nostris,
Et lacrimis tantis tradere victa manus.
Nunc mea discerpunt insanae vota procellae.
Et prope spumantis diripit unda maris.
Ipse licet clamem: dilecta quid obstruis aures;
Desine: in humanam sufficit esse semel,
Vel tibi iam nullum est; vel non, fera, quale decebar
Cur potui infelix argutis credere ocellis,
Cur aliquid flavis, dura Merilla, comis?
Si nihil exaudis; si nullo flectere questu:
Gaudia si de te nullus amator habet.
Me quoque, quicquid erat, potius nescire iuvarer.
Vix facies tanti, totaque forma fuit.
Quo magis inclamo, minus et minus utilis adsto.
Respuis aversa ut tamen aure preces.
Interea fuit ora color, tenuantur et artus.
Sic videor dure posse placere tibi.
Inspice, si fas est, nostros, age ferrea, vultus:
Inspice saevitiae pulchra tropaea tuae.
Ut moriar, superest. ibit sine labe triumphus.
Et moriar: palmae summa sit illa tuae.
Te satis est nostrae laudem conquirere mortis,
Inque brevi duram marmore saepe legi.
Hunc titulum cernas titulis accedere tantis.
Hinc quoque fama tuae nobilitatis eat.
Quae nunc evecta per avorum nomina stirpe,
Non humili quondam sanguine nata, tumes.
At mea quod paucae commendant atria cerae,
Quod celebres nullos praefero, spernor, avos.
Attamen aequoream Peleus bene Tethyn amavit.
Ille quidem magnus; sed Dea Tethys erat.
Candida Sisyphiden cum fleret abire Calypso,
Ni fallor, generis non fuit illa memor.
Endymion Lunam tenuit mortalis in ulnis:
Nec tamen Endymion turpis amator erat.
Quin mihi nec mens est ignobilis. hic ego gentem,
Hic titulos stirpis credor habere meae.
Ingenui mores: animus sine crimine: purum
Pectus: et in puro pectore cana fides.
Nulla dolis queritur nostris decepta puella.
Nulla mei spolium moecha pudoris habet.
Hoc genus, haec nostri mensura est sanguinis una.
Sic reus indignae postmodo stirpis agar.
Et colimus Musas, est pars quoque laudis in illis.
His ego fortunae damna rependo meae,
Hinc quoque, si nescis, surrexit gloria vobis.
Hinc quoque, si nescis, non leve nomen habes.
De tanta rerum turba, factisque tuorum
Maxima laus nostras est coluisse Deas.
Et nos, si fas est, aliquid committere famae
Possumus: et nobis non rude pectus inest.
Et tibi de nostris quaedam speranda Camenis,
Si non mens nimium laeva fuisset, erant.

TRans mare vicinos petiit mea vita Britannos.
O faciant celeres ventus, et unda vias.
Nam cum non lacrimis, non vocibus illa tenetur
Ferrea; quid restat nunc, nisi vota, mihi?
Quin ego ploravi: quin dissuadentia verba
Addidi: et, o, dixi, quam gravis illa via est!
Non tibi tot silvis petitur formosior Haga:
Qua tendis, tumidum per mare ducit iter.
Hic tu nec flores, nec prata nitentia cernes.
Undique, quod videas, nil, nisi pontus, erit:
Et superimpendens cunctis mortalibus aether.
Forte etiam fuerit nubibus ille minax.
Et quae marmoreo fert monstra sub aequore pontus
Effera, non uni perniciosa rati.
Quae quoties undis insueta natare videbis,
Quam tibi tunc toto nullus in ore color!
Nec volucris canet ulla. haec sunt solatia ruris.
Hei mihi, quam longe tunc Philomela tibi!
Inter inhumani clamorem, et iurgia nautae
Auditur toto, nil, nisi triste, mari;
Ingratus quoties per funes sibilus exit:
Aut strepit, impulsum cum premit unda latus.
Non tibi sunt, mea vita, pedes, non membra manusque,
Horrida quae possint transtra, ratemque pati.
Hic tibi non plumae somnos, non stragula ducent.
Uteris somno commodiore domi.
Hic , quoties motam gravis impulit unda carinam,
Excutiet miseram, destituetque torus.
Quin tua nec potus, cum summus vertitur aer,
Pallida nec poterit ora iuvare cibus.
Hactenus o aliquid patieris carcere peius,
Nam tibi pro duro carcere navis erit.
Vix septem tabulis tota est compacta carina.
Post septem tabulas cetera pontus erunt.
Hei mihi, quam tenui secernis limite fatum!
Cur sequeris mortem de propiore loco?
At, nuper lacerasque trabes, proramque revulsam
Ludibrium nostri vidimus esse maris.
Cum procul adstares deserto in littore mecum.
Et memini, facies tunc quoque flentis erat.
Unde novus rigor hic? quae tanta ferocia mentis?
Cur nunc attonitae non venit ille timor?
Ah vagus aequoreas solus secat institor undas:
Traiciat tumidum nulla puella fretum.
Ille peregrinas, redimens compendia, terras
Undique per vastum Nerea saepe petat.
Adsuescant tenerae tellurem habitare puellae
Fontibus, irriguam fluminibusque suis.
Quod si tantus amor pelagi est, undaeque marinae,
Hic Batavi iuvenes pugnantem quilibet unam
Imponunt refluis ad genua usque vadis.
Hactenus inclamare Deos in littore tutum est,
Perniciem citra, naufragiique metum.
Quod si me, mea vita, fugis: si denique nuper
Est tuus in nostri taedia versus amor;
Exerces nimiis stantes mercedibus iras,
Si, dum me fugias, ipsa perire potes.
Iusseris efficiam ne sim tibi causa doloris:
Exiliique mei poena superstes ero.
Diximus. Erubuit, lacrimisque Merilla subortis,
Osculaque admiscens mille, revertar, ait.
Pluraque dum voluit, lacrimae tenuere loquentem.
Vix potuit paucis: sum tua. deinde: vale.
Aeole tu placidos per fluctus lenibus auris,
Quo pia fata volunt, gaudia nostra vehe.
Dumque vehis, nullus, pontum subeuntibus haedis,
Aut tumidum Boreas, aut Notus aequor agat.
Tu quoque tum positis, Neptune, vagatis in undis,
Offendas dominae sidera dextra meae.
Hactenus hanc commendo ratem. dum Thessala Tyro,
Alcyoneque tibi maximus ardor erit.
Quin et Amymone, nondumque comata colubris
Quem tenuit, teneat nunc quoque virgo locum.
Interea properet, pelagoque Merilla remenso
Pendeat a collo sarcina grata meo.
Dum properat; dans vela rati tener ipse, legensque,

PIeridum, Barlaee, decus, quem iuret Apollo
Virgilio aeternis versibus esse parem;
Dum te Maeonius sublimem spiritus implet,
Et numero cantas signa, virosque gravi;
Seu modo magnanimis circumdas arma Batavis,
Nassaviique refers mille tropaea Ducis;
Seu modo non victas educis in aequora classes,
Dum fugit, et tantas deserit hostis opes.
Me tener in gremio dominae, post oscula, nostrae,
Ut solet, exiguo carmine donat Amor.
Haec voti mensura mei est. si crimen amare est,
Unius potero criminis esse reus.
At non immodice, nec quantum vulgus, amamus.
Haeret honestatis limite nostra Venus.
A castis scelus est nimium sperare puellis.
Me miserum, scelus hoc cur prope nemo timet?
Et pereat, quicumque vagos sectatus amores
Nomen amatoris insidiator habet.
Et numquam casta laetetur coniuge, quisquis
Praemia direpto saepe pudore tulit.
Hunc ego maiorum potuisse revellere manes,
Et patrios credo contemerasse rogos.
Hunc ego germanas corrumpere posse verendas,
Et puto maternam sollicitare fidem.
Est aliquid pressis animum retinere lupatis.
Scilicet et frenis indiget acer Amor.
Qui simul admissus laxatas sensit habenas,
Fertur, et in campos fulminis instar abit.
Scilicet iste Amor est, rupes qui transilit altas,
Et glaciem patitur, Sithoniasque nives.
Ille per oppositos fluviorum carpere fluctus,
Vastaque nudatos aequora suadet iter.
Ille faces, rabidosque insanus corripit enses,
Et nectit laqueos, et minitatur aquis.
Ille cruore suo scenas infecit, et orbem:
Seu repetit raptas undique, sive rapit.
Hinc quoque privigni tabescit amore noverca.
Hinc miseri attonitis diripiuntur equis.
Illius auspiciis moechus praefertur Atridae,
Illius auspiciis cum patre nata cubat.
Seu tandem quocumque Tragoedia carmine crevit,
Et legitur totis scripta voluminibus.
Ignibus at quisquis flagrat, sine labe, pudicis,
Et sequitur castas; is mihi solus amat.
Non parat insidias: non utitur ille tenebris:
Non tacitos noctu dirigit ille pedes.
Nec didicit furtim castis obrepere lectis.
Eveniat nostris hostibus ille furor.
Arboreos fructus caute decerpit agrestis.
Improbus avulsa cortice raptor abit.
Castus amans modice libat de fonte cadentes;
Turpiter ingressus polluit alter aquas.
Castus amor meus est. non possumus esse protervi.
Non mea surripio crimina; livor abi.
Sufficiat meruisse aliquid, placuisse Merillae.
Invidiam candor detrahet ille mihi.

DUm furit, et trepidas Grandivus concutit urbes,
Dum volitat circum castra Batavus eques,
Clamosos inter lituos, et saeva tubarum
Murmura, quae profugus non bene vitat Iber,
Hugeni calamum nostrae meruere Camenae,
Et partes habuit blanda Merilla suas.
Sepositis patriae rebus, cum Principe magno,
Fabricii Musis dextera tanta vacat.
Sive aliquis genius nostris non abfuit ausis,
Seu dominae debent quod placuere meae.
Scilicet haud unquam stulte elegisse videtur,
Qui sua cum multis gaudia iuncta videt.
At quantum est retulisse tuas, vir maxime, laudes?
Materiem, quantum est, carminis esse tui?
Hoc demum est medium Polluce et Castore poni,
Quaque patent caeli sidera, ferre pedem.
Ipsa meo nuper modice laudata libello.
Nunc etiam debet plura Merilla tibi.
Illa suis campis insueta, et mollibus arvis,
Te duce nunc didicit castra, tubasque sequi.
Tu mediam Batavis docuisti incedere turmis,
Et strepitus tantos, militiamque pati.
Te duce magnanimo propior cum Principe vadit.
Te duce nunc aulam possidet illa tuam.
Nunc etiam pulchram tecum circumspicit Hagam,
Miraturque locum, deliciasque loci.
Hic quoque quod coepit pridem haud ignota vagari,
Praedicat officii munus habere tui.
Nos procul e nostro miramur littore plausus.
Huc quoque laetitiae non nihil inde venit.
Nec nihil ingenii videor, nec laudis habere:
Et levis ardori blandior ipse meo.
Me licet a patria totum diviserit aequor.
Totque interiectis milia multa vadis.
Longe a complexu matris, geminaeque sororis,
Quicquid et est ista dulcius urbe mihi:
Tot tamen amotis te compensavimus unum,
Et videor nulla parte carere mei.
Quin mihi si fragilis transacto tempore vitae
Ultima in hoc Parcae littore fila legant,
Non tamen ingratas inglorius ibo sub umbras:
Nec tumulus nostro nomine nullus erit.
Quamvis, quae lacrimis perfundat funera iustis,
Adsit cum misera nulla parente soror.
Ipsa suis manibus fugientes claudet ocellos,
Summaque defuncto dona Merilla feret.
Sed titulum busto, carmenque Hugenius addet:
FABRICIUS DONEC vixit AMATOR ERAT.
Et quoque, quod nondum iuvenis, quod mollibus annis
Opprimor indigna, forte queretur, humo.
Quicquid erit: seu nunc aestates currere plures,
Sive hanc postremum Iuppiter esse volet;
Hugeni transire tuis mea tempora fatis,
Si modo non videat degener esse, lubet.

SPectatum luperi concurrite, Dique, Deaeque,
Quem post oppositos colles, tumulosque morantes.
Nunc alia lentum compede vinxit hiems.
Currite: laetitia res est dignissima vestra
Indiget eximiis testibus ille iocus.
Non laquei veteres Veneri strinxere Gradivum:
Scenaque flagitii nulla retecta patet.
Nec demens vestram conclamat Mulciber aulam,
Dedecoris foedus proditor ipse sui.
Festivas iuvenum choreas, agilesque puellas,
Praecipitesque pedes, remigiumque novum,
Et glacie tota volitantes cernite turmas,
Fulminibus vestris ocius, atque Noto.
Ipsa verecundam Pallas generosa sororem
Huc trahat, haec facies crimine tota vacat.
Erubeas posito, Maia prognate, galero.
Plus virgo e Patavis quaelibet una potest.
Tu quoque post superos venias gratissime Cassi:
De superis tecum pars quoque magna venit.
Formosae Charites, tempestivique Lepores,
Pieridesque Deae, Pieridumque pater.
Aspice correptas spatiis ferventibus undas:
Aut glaciem, nuper quo fuit unda loco
Inde aliquis iuvenum cursu praevertitur auras:
Hinc volat audaci blanda puella gradu.
Et nunc illa viris plantis pernicibus instat:
Nunc simul innexa gaudet abire manu.
Graecia tota hic est. Quondam Pisea iuventus
Huic oleam stadio cedat habere suam.
Plus hic Isthmiaca, Cassi, spectamus arena.
Isthmiacae tantum frontis honore carent.
Esculeam Batavis Phocis Phoebea coronam,
Quamvis, qui colitur, sit Deus, ipsa dabit.
Sed teneat palmam, qua gaudet et Elis, et Isthmus,
Archimorusque suam, Phoebus Apollo suam!
Debetur Batavo myrtus pulcherrima circo.
Non aliae frondes ista theatra decent.
Una viris, teneris donentur bina puellis
Formosae Veneris serta revincta manu.
Quod ferit igne novo iuvenes, super atque volando,
Iam bis victorem gens movet ista pedem.
Hei mihi, quot tanto spirant in frigore flammae?
Quantumvis medias est Venus inter aquas.
Ecce leves pueri, Veneris formosa propago,
Si qua fides oculis, hoc quoque more volant.
Una puellaris sequitur vestigia sulci:
Una praeit: nitidum pars tegit una latus.
Omnes aligeri: soleisque secantibus omnes:
Omnibus ex humeris aurea tela sonant
Hei mihi cur nimium decurrens illa venusta est?
Hei nimis argutum cur rapit ista pedem?
Illa verecundis incessibus emicat: ista
Mobile quod corpus ventilat, inde placet.
Illa procax urit: lento capit altera motu:
Alterius faciles cogor amare pedes.
Ista placet modicum curvata: erectior illa:
Haec timet, et nimium grata timore suo est.
Utque libet, moveantur, habent, cur semper amentur.
Materies magni quaelibet ignis erit.
Huic tamen e cunctis, agili quae blando decoro
Nec tetrici multum, nec gravitatis habet.
Huic decimam de me, iuvenes, concedite myrtum.
Isti non gemina est, hei mihi, palma satis.
Talis crudeli virgo Schaeneia campo
Liquit et eiecit post sua terga procos.
Haec quoque, quaecumque est, pariter volitatque, necatque.
Hoc differt, quod me cogit amore mori.

SIquis adhuc teneros damnat levitatis amores,
Iudice Fabricio non meret ille fidem.
Virtutis studium, morum, Francisce, palaestram
Intrat, ab ingenuo quisquis amore calet.
Post titulos legum, post dogmata mille Stagirae,
Post centum libros, post Cytherea docet.
Una Venus trepidas audet producere mentes;
Ingenii vires colligit una Venus.
Nil didicit cultus iuvenis, qui nescit amare.
Spem, miser, et votum destruit ille suum.
Nec nihil est aliquam lepido sermone mutari,
Nataque, dum loqueris, sed tamen apta loqui.
Oscula qui blandae persuadet saepe puellae,
Crede mihi, qua tum sufficit, ille sapit.
Exeat e mundo, qui tetricus esse laborat.
Hostibus eveniat tam gravis ire meis.
Quam bene fecundum pectus submittis amori;
Indolis, o Levvi, res erat ista tuae.
Aeacides lepidos armis admiscuit ignes.
Huic quoque non durum, nec rude pectus erat.
Quin amat Atrides: et virtus Hectoris ardet:
Magnanimusque Senex Nestor amator abit.
Solus Thersites nusquam calet. Ite severi.
Hos animus motus non nisi magnus habet.
Non residem Cypris plebem trahit. aspice vulgum.
Non est angusti pectoris ille calor.
Vivida quem virtus, et Iuppiter excitat aequus,
Quo plus est animi, debet amare magis.
Hic cumulus laudum, Levvi: non altius itur.
Sed tamen argutos modice quae vibret ocellos:
Et praeter faciem plus, quod ametur, habet.
Formosum pariter quiddam, pariterque verendum.
Quod repeti sola non nisi mente potest.
Quale tuae Seliae, si nescis, optime Levvi,
Emicat ex oculis, purpureisque genis.
Intrepidum, blandumque, et quod nec dicere possum,
Non leve, nec tristi cum gravitate tamen.
Currite mortales: omnes distinguite formas:
Iste decor nullo iudice nomen habet.
Ipsa quidem facies ad blanda incendia nata est:
Quam tamen ingenue semper amare velis.
Ne cupias quicquam, quamvis cogaris amare,
Qui vetet, ah teneras stat pudor ante genas.
Huic simili vultu silvas Diana pererrans
Praesidium in sola fronte pudoris habet.
Sic, nisi quod sparsos obnubit casside crines,
Detinet attonitos sola Minerva Deos.
Arsisti merito, Levvi, plus conspicis illic.
Isti oculi quiddam numine maius habent.
Aurea parce Venus. Seliae postpono Merillam.
Iudicium primus nunc ego damno meum.

HActenus Aeacides scenas infecit, et Aiax,
Ille Dei manibus dum cadit, iste suis.
Ardentem Alciden, furias spectamus Orestis,
Hectoraque, Aemoniis cum raperetur equis.
Ah quoties patrem Thesides sentit iniquum!
Ah quoties nimium Phaedra noverca fuit!
Sustulit amplexum quaerentes perfida natos
Phasias, haud uno crimine facta nocens.
Oedipodis, Pelopisque domo vix notior ulla est.
Dum simili varium carmine crescit opus.
Manibus exstincti Priameia nupsit Achillis ,
Et tepidum tinxit caesa puella rogum.
Hic aliquis Sophocles, hic dum se iactitat alter,
Turpis anus mater, maestaque, vendit olus.
Hic animos quisquis potuit praesumere magnos,
Fortiter insurgit, et sibi saepe placet.
Quae mihi, dum thyrso dudum graviore moveris,
Quae mihi nunc sordent, dum meliora canis.
Tu rapis accensam, Meiere, ad sidera mentem,
Et procul aeternum carmine numen adis.
Nissides, natique, et tanti classica belli
Materies Musae sunt magis apta tuae.
Improbus, et dudum caeli contemptor Achabus,
Infandae poenas impietatis habet.
Impetus ille tuum decuit, vir magne, cothurnum.
Haec laus ingenii debuit esse tui.
Qui quoties facili transis tua pulpita socco
Lenior incedens; utraque palma tua est.
Hic quoque non foedum quaerit pro coniuge scortum,
Nec probat in gnato, quod facit ipse, senex.
Non tibi lascivos excludit Thais ephebos,
Lenaque in his partes non habet ulla suas.
Sed pius aeterni decantas munera regis.
Hinc decuit famam carminis ire tui.
Nunc ea, quam quondam praemittis, splendida Lampas

SIc tibi festivi faveant, ut semper, Amores:
Sic tua festivus carmina Phoebus amet:
Ut nihil esse potest conspectu laetius illo,
Spem modo non vanam, quam facis, esse velis.
Incipe pollicitis, Lundi coniungere facta:
Incipe promissis ocior esse tuis.
Quosque optas celeras, quamque, o dilecte, dedisti,
Inveniant ventos carbasa, verba fidem.
Quamlibet invisis complexibus ire moretur:
Testeturque suos blanda Charinta Deos.
Et modo bacchantes causetur sedula ventos:
Milleque deiuret monstra natare mari.
Aut modo vertendis non sidera fluctibus apta,
Aut pelagi tumidas saepe queratur aquas:
Omniaque obiciat, quo sis metuentior undae;
Ne moveant animum nomina vana tuum.
Plurima dum fingit, dum plurima femina credit.
Dedidicit dudum religiosa loqui.
Quicquid erit, sacros servat Galatea poetas.
Hoc Siculi pretium carminis illa dedit.
Naviget incolumis, quemcumque eduxit Apollo,
Ne pereat. toto lex ea dicta mari.
Sed metuo tremulas per amantia lumina guttas.
Et metuo gemitus verba secuta suos.
Osculaque, et quicquid post oscula dulce putatis.
Ah nimium gratas pars habet illa moras?
Hic quoque non turpes spectantur, crede, puellae.
Hic quoque, si nescis, basia carpit amans.
Nec sunt illepidae: nec sunt post oscula durae:
Nec nimium frontis, nec gravitatis habent.
Tu modo pande sinus, et totis utere remis.
Hic quoque regnat Amor. tu modo pande sinus.
Quid nunc Heinsiaden referam? quid nomina plura?
Hi quoque sunt tanti. tu modo pande sinus.
Hic nos sublimem pariter mirabimur Hagam:
Auriaci pariter regna, domumque Ducis.
Nec nos deficiet littus lustrare Batavum:
Nec tremulis undis tingere saepe pedes.
Ah quoties istas mecum percurrit arenas,
Dum fugit et trepidat nostra Merilla capi.
Hic quoque Nortvici secessum saepe videbis:
Fabricii Tempe, deliciasque tui.
Invenies illic Dousae monumenta, laresque.
Proxima musaeo, grataque tecta meo,
Iste locus nostris aliquid debere Camenis
Nec negat, atque olim cur fateatur, habet.
Hic quoque formosam dabitur spectare Merillam:
Pluraque felicem tu modo solve ratem.

IUnge manum, Vorsti. tandem discedimus illinc,
Quo vocat impelles desidiosa Venus.
Est aliquid lepidis Musas donare puellis;
Nec nihil ingenii, nec nihil artis habet.
Sic quoque mansurae iunguntur tempora famae.
Candidius nullum laudis amatur iter.
Et me vel temere, vel non sine numine motum,
Obsequium dominae quaerere iussit Amor.
Exciderant versus, quid enim non tentat amator?
Hos quoque qui legerent, unus et alter erant.
Forte etiam decuit; dum non maioribus apto
Una Merilla mihi seria cura fuit.
Dum calet, et pulchra fertur levita te iuventus,
Aetatis numeros convenienter habet.
Nunc alios meditor prima lanugine mores:
Et pudet ardoris, displiceoque mihi.
Quin duo post tergum cum lustris lustra duobus
Obiciunt curae, sed gravioris, opus.
Iunge manum, vir magne. lubet maiora movere
Auspiciis tecum, si sinis ipse, tuis.
Nec mihi conandi generosus defuit ardor,
Nunc animus nobis te duce maior erit.
Ite Deae steriles: alios sectamur amores.
Tu quoque cum Musis, blanda Merilla, vale.
Vorstius infestos monstrat pervincere morbos:
Quae noceat radix, quaeque sit herba potens.
Quid lapides, gemmaeque iuvent: quodcumque medendi
Utile vel tellus tota, vel aequor habet.
Has ego cognoscam, Vorsti secutior artes;
Nec metuam dominae verba, minasque meae.
Nec cogar famulamque trucem, postesque severos,
Rivalisque dolos, invidiamque pati.
Thessalus Aeaciden tuum Sperchios habebat,
Cum iuveni nondum femina nota foret.
Cum Sapiens Chiron herbas, fruticesque doceret;
Et quicumque viret qualis ubique color.
Quid valeat lapathum, quid lychnis aquosaque lotos,
Quaeque a converso sidere nomen habet.
Iam quoque morborum titulos, causasque tenebat:
Iam satyris medicam saepe ferebat opem.
At postquam infelix herbasque, senemque reliquit,
Protenus in vacuo pectore sedit Amor.
Quis turpes habitus nescit, raptumque pudorem,
Hospitii laesam, coniugiique fidem?
Cetera quis nescit? Sed visa Polyxena tandem
Indomitae mentis summa ruina fuit.

SIc tibi contingat ventis felicibus uti,
Nec sint difficiles, dulcis amice, viae.
Utque solet, laeto te Grotius ore salutet,
Excipiatque manum dextera tanta tuam:
Ut cupio vestram sine me non solvere navem,
Sive etiam terra pergitis, ire comes.
Tecum dilectas videam cum matre sorores.
Exiguumque larem, gombriviosque meos.
Albis habet nostrae cunabula prima iuventae.
Hei mihi, tam gratas quis mihi reddet aquas!
Me procul e Batavo spectantem littore, Cassi,
Non eadem tecum puppis, et unda feret.
Quin eadem tecum me puppis, et unda tulisset:
Inicit ah teneras sola Merilla manus.
Propositamque viam lacrimis, et voce moratur.
Durior est saxo, si quis abire potest.
Obieci matrem: per me cognoscis eandem,
Obieci patriam: patriam, dulcissime, Leidam,
Me miseram, cur te, dixit, habere pudet?
Sic ait, et dictis gemitus, ac basia iungit.
Ferreus est siccis, qui videt ista genis.
Non sequimur, dilecte, tuas, ignosce carinas.
Sistitur in primo limine nostra ratis.
Non patior dominae plorantia lumina Cassi.
Da veniam: duro non licet esse mihi.
Saepe animum sumpsi rigidus, sprevique puellas.
Venerunt capiti cornua saepe meo.
Ut dominae vidi lacrimis venientibus ora;
Exciderat virtus, et male forti eram.
Andromache quoties suffusis stabat ocellis,
Priamides stupuit, languidiorque fuit.
Tunc fratrem damnavit, et infelicia bella:
Saepe hastam tremulae non tenuere manus.
Ogygia quaerentem Ithacum discere terra.
Orantis lacrimae detinuere Deae.
Vix ierat mensis, patriam deposcere coepit:
Ante oculos coniunx, Telemachusque fuit.
Formatura rudem flectebat robora cymbam.
Ipse opifex navis, ipse magister erat.
Iamque revertendi certus, licet arte carentem
Addiderat clavum, velaque parva rati.
Praemia mansuro proponit summa Calypso,
Coniungitque preces, sollicitatque minis.
Patria praevaluit donis, licet aspera, tantis;
Penelope precibus, Telemachusque minis.
Suspendi teneris guttas ubi vidit ocellis,
Cessit, et ut victas tradidit ipse manus.
Nunc quoque sedisset, nisi Iuppiter ipse vitaret,
Oblitus patriae, cum patriaque sui.
Ah lapis est, ferrumque, precantis quisquis amicae
Non ullum lacrimas pondus habere sinit.
Pone, precor, mediis me syrtibus; adde Merillam:
Iam patria fiet gratior ille locus.
Qui dominam flentem deserit, exul abit.
Interea nostros sine me visurus amicos,
Cassi, propitios experiare Deos.

AN fuerat tanti nostra discedere Leida;
An tanti patrios rursus adire lares;
Ut desiderio lento consumpta perirem;
Speque tui reditus paene sepulta forem?
Si memor es fidei; vel si tibi cura Merillae est;
Rebus promissam parce negare fidem.
Improbe, non memor es: nam sic, fugitive, redires.
Non est res lentae conditionis amor.
Promissis tunc dives eras, cum vela parabas.
Abstulit ah idem vela, fidemque Notos?
Non queror, ex oculis quod sum, sed pectore lapsa:
Cur tibi tam simplex decipienda sui.
Dicere te quoties memini: confide Merilla.
Prolixi non est temporis illud iter.
Unum, dicebas, exspectes, optima, mensem,
Et videas reducet me retulisse gradus.
Velle mihi crebros, dicebas, mittere versus.
Dicebas, totos mittere velle libros.
Et quid non poteras abiens promittere pulchrum?
Quae simulatoris non data saepe manus?
Credula turba sumus, facile fraudamur amatae.
Saepe puella sibi simplicitate nocet.
An laudasse piget? MEA num scripsisse MERILLA EST?
Quodque legor libris non moritura tuis?
Si placet, excludar, tantum conare reverti.
Diligo prae fama, te, mea vita, mea.
An fuit in patriis formosior ulla puellis?
Si formosa: tui non studiosa magis;
Cum tu me peteres (nec enim potes ista negare)
Continuo volui tradere victa manus.
Non immitis eram. quicquid tibi dulce putabam,
Ut facerem, in votis hoc erat omne meis.
Ibas in campos: in campos ire placebat.
Saepe eadem nubis silva duobus erat.
Saepe in littoreas tecum abducebar arenas.
Semper eram lepidae duxque comesque viae.
Basia praetereo, quae tu non rara tulisti,
Quasque dedi, faciles in tua colla manus.
Quod potui, feci, nihil accepisse videris.
Spernimur, aut si non spernimur, ecquid abes?
Nec quod abes tantum, quam quod nil scribitur, angor.
Nulla venit digitis charta notata tuis.
Nec tibi difficile est. Batavis res nota puellis,
Ingenii currant flumina quanta tui.
Naso, quod incedit comptis Elegia capillis,
Et lepide loqueris, et culta poemata scribis,
Ut fugiat casses nulla puella tuos.
Me dudum fateor captam. nam nolle fateri
Quid foret? in facie proditor exstat Amor.
At, dum captabas, mittebas carmina nobis:
Iam captae mittis, perfide, nulla mihi.
Ne languescat amor, ne fiam aliena, cavendum est.
E cavea volucris non bene culta fugit.
Da veniam fassae. nostros qui flectat amores
Non procul, atque idem non male notus adest.
Ne nihil efficiat, mittit cum carmine lenam,
Quaeque ferat pleno grandia dona sinu.
Quaeque meos narret comptos splendere capillos,
Ut capiat blandis insidiata modis.
Ipse quoque agreditur: me laudat: plurima fingit:
Quam videar mitis, quamque venusta sibi.
Quam placeat ultus, quantum Iunone Merilla
Pulchrior; et prae me non cupienda Venus.
Blandus Amor Deus est, teneras capit ille puellas.
Et vereor, ne sit fluxa Merilla fide.
Quid loquor ah demens? non cultum carmen amantis
Me capiet, missis decipiarve datis.
Pergat adulator: non me mendacia mutant.
Blandus erit: firmo pectore durat amor.
Tu modo qui valeas, cuius iam cura Minervae,
Litera fac veniat longa legenda mihi.
Sed non forte vacat. Amor hic mihi vellicat aurem,
Te modo natali festa litare Deo.
Quodque suos adsit Genius capturus honores
Fumer et accensus ture, meroque focus.
Patria quod virgo sertis tua tempora cingat.
O nostris fuerant illa tegenda rosis!
Dicantur bona verba Diis, urantur odores:
Dummodo te mecum mutuus urat amor.
Pone merum Genio: lacrimas ego questibus addam.
Quae tua laetitia est, sit mihi flenda dies.
Nec mutare queo te, te suspiro relicta;
Te totas noctes cogito, teque dies.
Ne frustra exspectem, ne macerer amplius, aut dic
Te non venturum, aut, quod magis opto, veni.

SIc contingat amor, mea vita, tibique mihique
Mutuus, ut venit mutuus ille dolor.
Scilicet exiguum superis, dulcissima, visum est
Fabricium Batavis eripuisse tuum:
Ni pariter toto ferme disiungeret anno,
Et fierem fraudis, perfidiaeque reus.
Hoc quoque curarunt, saltem, si iusta querendi
Non tibi causa fui, tu mihi causa fores.
Nil erat in nobis (nec enim pudet ista fateri)
Dicere cur posses; dignus amore meo es.
Non ego formosus, mea Lux, non dives habebar.
Inferius voto scilicet illud erat.
Nec nimium doctus credor, nec valde disertus,
Hoc vitium multis suspicor esse tamen.
Candorem de me poteras sperare, fidemque.
Hac quoque me superi laude carere volunt.
Tu simul (ah iustis ignosce, Merilla, querelis)
Invidiam misero conciliare studes.
Nec satis irasci fuerat: convitia iungis.
Hei, tibi tam saevas quis putet esse manus?
Non tamen accuso, tamquam quae laedere velles.
Tam faciles flammas indicat ira tuas.
Tu mihi succense, sic ut cogaris amare.
Hoc pretio nondum paenitet esse reum.
Si tamen est animus rixari, irascere fatis.
Crede mihi nostrum fata morantur iter.
Per tua, quae cupio contigere, lumina iuro,
Quod venio nondum, non ea culpa mea est.
Tu tamen externos meditari dicis amores,
Ut tibi perfidiae plena querela foret.
Iamque putas, aliquam patria de gente puellam,
Quae tu debueras, oscula ferre mihi.
Scilicet in culpa minimum est. tu denique credis
Conveniens nostris moribus esse scelus.
Sed superos, Geniumque loci, nostrosque Penates,
Non mea nectuntur alieno brachia collo.
Tam lepidum munus servo, Merilla, tibi.
Libavitque genas, nisi cum tu summa dedisti
Oscula, Fabricii nulla puella tui.
Nec patior. ne dulce tuum peregrina voluptas
Auferat, in labiis quod sedet usque meis.
Dulce recordari est et rerum, et temporis acti:
Res secum ingrati non minus illa trahit.
Sed tamen hoc dulce est, et te meminisse videmus
Quamlibet iratam: sed meminisse tamen.
Cum facili lusu mecum certare solebas.
Palmaque festivae basia litis erant.
Naiades innocuam spectantes undique pugnam,
Me quoque ridebant succubuisse tibi.
Et Batavum littus, viridesque per aequora Nymphae,
Laetitiaeque notas conscius hortus habet.
Haec ego cum meditor: crudelia numina, clamo,
Tam procul a Batavis cur ego solus ago?
Illa (quid hic faciam?) servat mea gaudia tellus,
Quid mihi cum patria, si meus ignis abest?
Sic misero tristes abeunt, dulcissima, luces.
Contingit mediis noctibus illa quies.
Ah quoties positis dapibus (nota certa furoris)
Nec capior potu, nec iuvat ora cibus.
Assidet, et vultum custodit callida mater.
Hei mihi tam late cur mea cura patet.
Conicit et morbum. sed cum suspiria sentit,
Nescio quid doleas, inquit, et ipsa doler.
Maesta soror tremulas suspendit lumine guttas,
Atque ait: an nondum me quoque, frater, amas?
Non agitur de te. cura maiore tenemur.
Haec tacitus mecum, dissimulansque loquor.
Forte etiam dubitas. quin ergo reverteris, inquis.
Me miserum, voti pars erat ista mei.
Fata negant reditum. ne pergant fata negare,
Adde meis precibus, Lux mea, saepe tuas.
Non tamen hic totam possum defendere culpam.
Consiliis nostris error inesse potest.
Absolvo superos: si mens non laeva fuisset,
Ominibus poteram stultus habere fidem.
Ter memini vestro puppim descendere portu:
Ter retulit timidam ventus, et unda ratem.
Ah quoties dixi, retro rapientibus undis
Adversi traherent cum mea vela Noti:
Sollicitat superos formosa Merilla, parensque.
Sed trahit in partes sola Merilla Deos.
Ire tamen volui, licet Aeolus ipse vetaret.
Iustaque causa viae languida mater erat.
Cetera non felix. sed salva matre reperta
Deposui miserae taedia longa viae.
Quo tamen incolumem Dii restituere parentem,
Si spem destituis tu, mea vita, meam?
Scilicet immensis a te quod dividor undis,
Non satis infelix, nec miserandus ero:
Ni simul exstinguat nostrum rivalis amorem,
Atque alius de te gaudia nostra ferat.
Crede mihi, ut legi trepidans immitia verba,
Excidit e digitis litera lapsa meis.
Quisquis es, absentis desistas iura movere.
Quam male sollicitas, est mea, tolle manum.
Sic tibi coniugium nullus deformet adulter:
Sic thalamos intret casta puella tuos.
De nostra noli quicquam sperare: pudica est.
Diverso spolium de grege quaere tibi.
Denique natalem memoras, et gaudia festa.
Eveniant sine te gaudia nulla mihi.
Numquam laetitiae minus, aut desertior ara.
Dis laribus numquam tura minora dedi.
Vix semel infuso Genium discedere vino
Sensimus. intulerat vix tamen ille pedem.
Lundius admonuit BENE proclamare MERILLAM.
Et bibimus cyathos ter tibi quisque duos.
Cetera solventur superis praesente Merilla,
Victima pro reditu cum cadet agna meo.

LUndi, qui Venerem venatum educere tecum,
Et Veneris natos, Pieridesque soles,
Cui Dictynna feram, melior Cytherea puellam
Implicat, in praedam ne satis una foret,
Sic tibi succedat felix venatio duplex,
Et faveat coeptis utraque Diva tuis:
Ut silvas nemo Satyris dilectior intrat,
Aut animo Dryades candidiore colit.
Novimus Hippolitum . Dum non admisit amorem,
Gloria decrevit, nec sine labe fuit.
Ut Phaedram nollet: reliquas sapienter amasset.
Crimine simplicitas tanta carere nequit.
Scilicet hirsutos iret venator in ursos,
Opprimeretque lupos et sequeretur apros,
Basia qui tenerae metuit, gremiumque puellae.
Non satis est fortis, quisquis amere timet.
Et robur Cephali pariter laudamus, et ignes.
Dignus habere fuit, promeruitque Deam.
Exemplo Cephali venator Lundius esset;
Si celebris fama carminis ille foret.
Lundius ad reliquas laudes cum iungeret istam,
Aemulus exempli nobilioris erat.
Carminis auctor erat, nec ab uno laesus amore
Pythius a silvis hoc quoque nomen habet.
Quis venatorem Pythone iacente negavit?
Lundius auctorem iactat habere Deum.
Tunc quoque cum Daphne primo conspecta placebat.
Quaerere silvestres ibat Apollo feras.
Illa quidem placuit: sed non tu, Phoebe, placebas.
Quam facile elapsa est tam bona praeda tibi!
Optime venator, Lundi, tibi sponte Charinta
Annuit et capitur: sed magis ipsa capit.
Cumque fugit, sectatur, et instat, et optat amari,
Nec nemorum Nymphas, invidiamque timet.
Nos quoque non laqueis trahimur, sed carmine docto.
Quale tibi medium provenit inter opus:
Dum patrias silvas, et Pindum cassibus istis
Cingis, et hinc famam quaeris, et inde feram.

ME prope divisum totis, Auguste, Camenis
Parrhasis egelido despicit. Ursa polo.
Hoc tamen exilium Buchneri dona sequuntur:
Nec sat erat, nondum dememinisse mei.
Incalui subito, postquam facundia nota
Hic quoque dignata est, sed sine voce, loqui.
Quin mihi nunc vultum videor dicentis, et ora
Conspicere. et quicquid denique fingit amor.
Omnia fingit amor. sed plus desiderat istis.
Pene voluptatem destruit ipse suam.
Expetit amplecti coram, quem diligit absens;
Iamque oculis istis optat, et ore frui.
Interea doctae delector imagine mentis.
Auctoris pretium missa papyrus habet.
Hac ego desertum consolor, et otia maesta,
Inque viam redeo, restituorque mihi.
Denique delicias studiosum saepe resumo:
Colligiturque recens ignis ab igne tuo.
Iamque minus tristis non indignatur amoenas
Non tamen, ut quondam, totus mitescere possum.
Materies nondum carminis exstat Amor.
Nec tamen accuso dominam, satis illa benigna est.
Si qua puella potest esse benigna satis.
Sed nostram avertit facinus crudele Camenam,
Iraque Neptuni, ludibriumque maris.
Vidimus immanes terras invadere fluctus,
Et quales prisci Deucalionis erant.
Nulla mali facies nocti non adfuit isti,
Quae miseris terris ultima paene fuit.
Naufragium mundo non tristius exstitit ullum.
Huic similis stragi nulla ruina fuit.
Nunc ego reliquias tanti considero damni.
Musaque languorem quem trahit, inde trahit,
Indignata nefas convitia fluctibus illa
Colligit, ad famam quod putat esse satis.
Iamque hominum, pecudumque exprobrat milia multa.
Posteritas quantum credere nulla potest.
Inde canet pacemque, et mitescentia bella.
Si modo mitescunt nunc ea bella satis.
Hoc quoque Parnasso praeferet illa suo.

VIrtute emeruit fortunam Cassius omnem.
Cedat, et hic livor nil sciat esse suum.
Grotius ingenium produxit, et omina fecit.
Illustrem iuveni praetulit ille facem.
De laribus tantis egressum provocat Aula.
Non aliam poterat dignus inire domum.
Occurrit Princeps, meritisque aequavit honores.
Crescere non alio debuit ille modo.
Omnia contigerant, et iam patriaeque, Ducique
Sufficit, at nondum sufficit ipse sibi.
Omnia cum teneat, desunt tamen omnia votis,
Ulteriusque aliquid, quod velit, esse putat.
Nec tamen ambitio est. cum nemo modestius uti.
Fortunae ingenio, muneribusque sciat.
Sed nec amor nummi corruperat. Integer ille
Principis ante oculos itque, reditque sui.
Et quoque, quic quid erat, nondum explorare vacabat.
Praefertur studium, quod iubet aula sequi.
Praefertur Princeps. sed, dum praefertur, in ipso
Obsequio quiddam, quod reprehendat, habet.
Scilicet enituit tandem Venus aurea victrix;
Imperioque Ducis fortius urget Amor.
Bussia conspecta est: et fit privatus amando
Cassius, et cedit, nec negat esse minor.
Delicias aulae iam parcius ille frequentat.
Et dominae modicos praetulit inde lares.
Spes quoque concludit gratis amplexibus omnes;
Et tepido finit maxima vota sinu.
Imperiosa Venus iuvenem sibi vindicat uni.
Da viam Princeps, non vacat ille tibi.
Da veniam cupido. Nimis, ah, nimis illa venusta est,
Immemoremque sui quemlibet esse facit.
Et redamat. saltem redamando exorat amorem,
Et modicum virgo tam pudibunda petit.
Quae tibi debentur, Princeps, horaeque, diesque,
Hinc aliquot saltem postulat ille sibi.
Dum formosus Hymen rubicunda virginis aures
Vellit, et in tenera flammea fronte sedent.
Dum pavet ad nomen Sponsae, trepidumque pudorem
Instruit, et laetum vix bene discit opus.
Mox ubi praelusit nascenti Cassius igni,
Festivis tantum noctibus illud agat.
Sic etiam ille tuus quadam versatur in aula.
Ipsus Amoribus praesidet, ipsa Venus.
Oscula dum carpit, dum lactea pectora tangit,
Vestibulum regni gaudet adire sui.
Arx torus est, regina tori pulcherrima virgo
Concutit insigni sceptra verenda manu.
Huc quoque dum tendit, mores non deserit aulae,
Seque suae dominae proicit ante pedes.
Cetera confundit thalamus, votumque precesque,
Quaeque parum fortis saepe puella timet.
Quaeque modestus amans trepidanti adiurat amicae,
Et tenerae illecebras virginitatis habent.
Donec iura lui pariter, sceptrique, torique
Dulcis adulanti tradit amica viro.

EXtremum Boream visurus, candide Groti,
Tam gelidam propera lentius ire viam.
Invenies nullas illo sub sidere Musas:
Non illic Helicon: non Heliconis aquae.
Illic nec valles, nec amica est vallibus umbra,
Quaeque premat doctum digna corona caput.
Non Veneris myrtus, non Phoebi nascitur arbor.
Perstringunt steriles frigida saxa Noti.
Quo ruis, aut quo terrarum sponte relegas?
Non tibi, Corneli, convenit iste locus,
Ingenium patriae debes, caeloque Batavo.
Redde precor patriae, quod dedit illa tibi.
Illic magnanimi cernes vestigia patris.
Quae fuerit pueri gloria, quanta viri.
Inclita virtutis summae monumenta supersunt:
Famaque cum domino non simul acta rea est.
Exilium patriae est, quod non est Grotius illic.
Scilicet hoc ingens nomine crimen habet.
Non minus invidiam Corneli disce mereri,
Et tanti heredem nominis esse proba:
Nec tamen egelida tibi vestiganda sub Ursa,
Quin et nunc patruus superest, et avunculus illic,
Et viridi senio conspiciendus avus.
Et frater primis cui laudem Vossius annis
Quaerit, et ad famam duxque, comesque praeit.
Sed, puto, praevaluit, mentemque iniuria tangit.
Gallia quid fecit tam bona terra mali?
Si tibi non fuerat speciosa Lutetia tanti,
Maximus at tanti debuit esse pater.
Ille suos gnato titulos, et nomina servat.
Dignius auspicium non aliunde feres.
Hic quoque nobiscum cernes habitare Camenas.
Hic quoque, sed parce, Castalis unda fluit.
Fabricius summos latices gustare laborat,
Et bibit ad ripam, vix tamen inde bibit.
Si meruit quondam (nam tu meruisse fateris)
Amplexum magni dignus adire patris:
Si fuit in teneris, aut visum est versibus esse,
Cui tacita posses dicere voce, placet:
Hoc saltem subsiste loco precor. Exul abire
Si cupis, exilium mitius illud erit.

PArcarum crimen superis, iniustaque fata
Exprobrare iuvat, tandem patientia tanta
Perdoluit, crescensque animos iniuria vicit.
Publica damna queror, mundus plangoribus istis
Laeditur et quantum lacrimis in funere magno
Heinsius indulget, toti deciditur orbi,
Posteritasque sibi praereptum sera queretur.
Scilicet eiectis saevo maerore Camenis
Heinsius in fletus transit, pectusque sacratum
Aeternis studiis, studiorum oblitus, et expers,
Ingenti rumpit gemitu. collabitur ardor,
Et tristi torpore iacet. nec pristinus ignis
Excitat excelsos animos, quoque omnia fregit,
Quae caelum invasit, quo saecula mille meretur,
Excidit e manibus calamus. mens ardua nuper,
Nuper sublimis, ac pulchrae conscia famae
Coniugis exstinctae maestis complexibus haeret,
Compositosque lavat cineres. Sed pectore vivit;
Hic mores, vultusque suos Rutgersia servat,
Multa movens, variaque excantat imagine mentem.
Qualis in Aemoniis bis raptam montibus Orpheus
Luxerat Eurydicen, cum vasta voce resultans
Eurydicen Rhodope, Eurydicen clamore citaret;
Pone iaceret ebur; nec iam qui carminis olim
Esset amor; totis marescens sensibus uxor.
Viveret ante oculos: Sic nunc in coniuge vultus
Heinsius, atque animos infelix fixit amator.
Iamque agitat secum, qualem se candida primo
Intulerat thalamo, cum non adsueta rubentis
Tempora velarent, et pulchram flammea frontem,
Purpureasque genas. Mox blandae gaudia noctis
Cogitat, amplexusque novos, zonaeque solutae
Primitias versat. Qua dici voce maritus
Coeperit, atque pater. nunc clamat nominis huius
Dimidium superesse sibi. Mox ultima tangunt
Tempora maerentem. quanto pallore iacentis
Semianimos artus, et languida viderit ora.
Aruerat iam frontis honos, et blanda genarum
Purpura: non oculis idem vigor: illaque membris
Laetitia exciderat. cum tristi mersa cubili
Destitui tandem vita Rutgersia sensit.
Abstitit, aegrotasque manus effinxit amica
Ipse manu, iussitque animos revocare maritus,
Et facilem sperare Deum. Sed quamlibet alte
Conditus, et tremulis praetendens lumina guttis,
Conscia signa dolor tandem dedit. undique totus
Prorupit lacrimarum imber. Patremque secuta
Iam misero cum fratre soror, super ora parentis
Languidulae, luctum teneris ploratibus auxit.
Donec deficiens postremasque illa reliquit
Dilectis animis voces: Si nomina gentis
Inclita, si proavos didicissent fata vereri,
Debueram superesse diu. Non stirpis egemus,
Non animi. Torvae despectant stemmata Parcae.
Nobilitas sub morte iacet. Si respicis aevum;
Sum viridi propior rapimur melioribus annis.
Sed satis est, vixisse parum. Sine labe tenemus
Quicquid id est vitae. Non obstat fama pudori
Decolor. Innocuo candore extenditur aetas,
Quam spoliant annis superi. Nec Numina culpo.
Quicquid in hac pulchrum potuit contingere vita.
Contigit. Ingentes animi fratrisque, virique
Sufficiunt famae. Consuevit regibus ille,
Et quondam Arctoum decuit, dum vixit, Achillem
Excusant superi funus crudele, necemque
Erepti iuvenis. Nunc latum calcat olympum
Sublimis, laudesque suas Rutgersius audit.
Cui comes insignis spoliis Gustavus opimis
Ingreditur, domitumque Albim, Rhenumque stupenti,
Hostilemque Istrum cladesque, et funera sceptri
Austriaci, raptasque aquilas ostentat, et urbes.
Sed plures titulos possum iactari mariti,
Si pateris. Tota tua sunt vestigia mundo.
Praetereo Venetos plausus, et praemia tanta
Adriacae gentis inculpatumque favorem
Principis Arctoi, nostraeque insignia terrae.
Plus est, quod tribuunt populi. Sic denique palmas
Decerpis, dum cuncta tenes, dum nomen ubique
Surgit et a toto laurus tibi plectitur orbe.
Hunc ego conscendi thalamum, dum fata sinebant.
Ut caream cunctis: hoc dicar coniuge felix.
Ah quoties lassos animos complexibus istis
Permulsi! quoties, post non mortalia magni
Ingenii monumenta, meis defessus in ulnis
Ardores posuisti illos, mentemque levasti!
Nunc aliud superi decernunt cedimus illis.
Cedimus, o coniux, et tristis vertitur ordo,
Crudelesque vices fatorum. Muneris unum
Hoc teneo, dilecte, tui CONTEMNERE MORTEM.
Dedidici trepidare et praeceptore marito
Profeci: Quantum restat, nunc denique fructus
Accipe caelestis doctrinae. Parce querelis
Meque, tuumque animum, teneramque accendere prolem.
Non opus est lacrimis Amissa coniuge grande
Posteritatis habes solamen bellice tanta
Offensam nemo, contestor Numina, vidit,
Dum vixi. licet ambires manifestus amator,
Notaque flamma foret. Nihil est cur cedere nolim,
Cedo bonis. haeres haec nostri nominis esto.
Quin superant geminae suavissima pignora prolis,
Haec requies maerentis erunt: haec saepe parenti
Effigiem matris referent. in utroque supersum.
Hinc gravidae demum lacrimas, et saepe repressas,
Non tenuere genae. Cum ducens pectore ab imo
Ingentem gemitum, natemque amplexa, severis
Invidiam fecit superis. Ah dividor, inquit,
Dividor, o miseranda, nec istam cernere lucem
Aspera fata sinent, qua formosissima taedas
Aspicies, thalamosque tuos, insuetaque disces
Gaudia. nec teneram velo praecingere frontem
Ipsa parens potero. nequiquam ornata requires
Maternas fortasse manus. oculique pudici
Laetitiae tantae praeclara teste carebunt.
Sed scelus est pugnare Deo. Tibi candida fata
Evolvat Lachesis. maternaque tempora vince,
Ut mores. lacrimasque patris solare verendas.
Tu quoque, nate, vale. Quas pressit avunculus olim,
Illustres insiste vias; ad maxima niti
Arduus, et famae non degenerare paternae.
Dicenti iniecit dextram, crinemque solutum
Immitis secuit Proserpina. Labitur illa.
Postremoque virum gemitus, lacrimasque cientem
Obruit amplexu. Discedens umbra piorum
Concilia ingreditur, camposque, nemusque patentis
Elysii. Occurrunt trepidanti, et cuncta stupenti
Penelope. fidamque trahens Alcestin in umbras
Laodamia locant omnes mediamque reponunt.
Exsultantem animam. Circum fecunda Favoni
Aura parit flores; dulcique adspirat odore
Narcissus, violaeque, et languentes hyacinthi:
Sacraque divisas formoso tegmine frondes
Explicat, et molli laurus complectitur umbra.

SI licet erectos animos virtute mereri
Indigena, et quondam generosa superbia laudi est;
Attollas Hamburga caput, dum Grotius illud
Eligit exilium: dum cunctas praeterit urbes,
Proscribitque orbem et contentus sedibus istis
Aeternos plausus populorum, ac praemia famae,
Virtutesque suas muris felicibus infert.
Stat Tarpeia domus, adsertoresque Camillos,
Intrepidos Paullos, bellorum fulmina iactat
Scipiadas, Fabiosque suos, et mille triumphos,
Et famulos reges, et adactum legibus orbem:
Quas quoque nunc solo sacrorum horrore tuetur.
Deditus immensae dominae: patrique Tonanti
Magnanimos proceres ista prosternit in arce.
Fluctibus iniectum marmor, Thetidisque superbum
Connubium ostendat, et classes Adria centum,
Saeculaque imperii, et privatis subdita sceptra.
Scilicet undantem spatiosa Lutetia turbam,
Confusos populos, totumque in moenibus orbem,
Ut titulos, laudesque refert. Quocumque merentur
Attonitis Urbes clarescere nomine terris;
Opponas hunc, diva, virum. Si cetera famam
Facta negant, toties iam cognita navibus Eos,
Arctoasque undae, nigrumque occasibus aequor:
Grotius in laudes satis est, clarissimus exul.
Hinc animos praesume tibi, testataque divos
Nil hoc nobilius cognosci nomine iura,
Et nusquam par stare caput. Non maenia tanti,
Alma parens, aequata polo, famosaque moles
Murorum, mundique stupor. Maiora parantur
Culmina, et aggeribus monumentum firmius istis.
Tutela aeterni decoris, quod tempore nullo
Vincendum adsurget post saecula, Grotius hospes.
Invidiae sed tanta pates. Quod quilibet optat,
Mundi vota tenes. Dumque omnes explicat undas
Flavus, et immenso Tethyn complectitur alveo,
Quod Rheno exprobret tumido, vitreoque Visurgi,
Albis habet; caelo ac superis gratissimus amnis.
Ipse licet septem solvatur in aequora portis,
Et pharias Nilus non exeat unus in undas?
Huic decori cedat tandem; fassusque minorem
Eridanus nostro vinci testetur ab Albi,
Nec Phaethonteas tanti pudet esse quadrigas.
Aonides Musae, si non sine numine vestro
Procedit carmen, hic totae adsistite Divae,
Et faciles donate undas dum laudibus istis,
Obruimur, tantisque animus non sufficit orsis.
Est aliquid tota Phoebum conquirere Cyrrha,
Cum recipit laudem virtus et carmine fas est
Complecti, quodcumque probas. cum plurima vates
Imputat, et magnis aliquid donare canendo
Persuadet titulis, nec solus inutilis adstat.
Grotius excessis famam. Non teste poeta
Tantus eget. Crescant plebeiae carmine laudes.
Quos sua defecit virtus, damnatque stipentis
Ingenii torpor, alieno vivere tentent.
Grotius ipse sui pretium est sibi. Mollibus annis
Gloria complexa est infantem, atque ambiit ultro.
Et prope nascenti dulci se foedere iunxit.
Praeripuit virtus annos, doctrina senectam,
Et genius pubem. Iam laudatissimus ardor
Iunxerat Aonides Themidi. pariterque stupebat
Mobilis Haga sonum citharae, responsa tribunal.
Mox animus laudisque capax, et pastus amore
Musarum, magnis ultra virtutibus actus,
Dedignatus humum, fretus felicibus ausis
Intulerat caelo curas. Iam brachia Cancri
Octipedis nitido discebat quaerere caelo.
Iam puer Idaeus obliquam flexus in urnam
Nectare permistas fundebat notior undas,
Quaque iacet verso languens temone Bootes,
Quaque comes Bacchi nitido consurgit Olympo
Ampelus, et fractae reparat discrimina vitis;
Omnia Grotiades lustrat terramque, polumque
Subicit ingenio. Dumque inconsulta iuventus
Eructare merum, lusu producere noctes,
Et Venerem properare, vagaeque libidinis aestum
Quaerere, et infando gaudet distinguere luxu;
Grotius evectus magna per sidera mente,
Ingreditur, cernitque Deum sub quolibet astro.
Haec sibi lassatus studiis maioribus olim
Laxamenta dabat, viridi maturior aevo.
Vix tria lustra puer, superis mirantibus ipsis;
Egerat, et totum discendi exhauserat orbem,
Terrueratque viros. Quicquid Romana vetustas
Tradidit, et numquam perituris Graecia chartis
(Credite, nam manifesta fides) se pectore totum
Condiderat nondum iuvenis. Complexa venustum
Ingenii florem formosa Lutetia magno
Exhibuit Regi nondum lanugine picta,
Nota tamen populo Musis felicibus ora.
Adstitit Henricus puero, blandeque rubentem
Regali tractare manu gavisus, honorum
Omina praemisit, iungensque ad munera laudes
Insigni pulchram cervicem torque revinxit,
Pieridum plaudente choro. Sed patria tantum
Poscebat civem. Plus scenae debuit isti,
Quam studiis, quam mille libris. Sit magna Platoni,
Maior Aristidae, vel saltem verior exstat
Gloria. Sed minus est illic. Complexus utrumque
Grotius, Auspiciis ad publica grandibus usus,
Profecit, quantum licuit civitate modesto,
Atque Senatori, dein libertatis amanti.
Haec laudis tunc summa fuit. Quod defuit unum,
Fortunam destruxit. Erat quod Gallia Belgis
Obiceret, Batavoque insultans Sequana Rheno.
Hunc quoque decurrit virtus pulcherrima Circum
Maior ab aerumna. Placidas inglorius undas
Navigat, imbellique iacentia caerula somno
Magnanimus Tiphys. Cum toto carcere laxat
Aeolus immites fratres; iamque omnia versant
Africus, et mersis infamis classibus Auster,
Et pelagum sibi quisque rapit: nunc emicat ille
Contemptor fortunae animus, clavumque reducit
Non rudis undarum, donec constantia ventos
Frangat, et invitis subducat carbasa nimbis.

DUm mea civiles exercet cominus iras,
Aeternis disiuncta odiis, teriturque, teritque,
Consumitque suas in se Germania vires:
Haec placeat, Cunaee, quies, quae candida vestris
Donatur populis, et blanda in pace Camenas
Laeta fovet, placidaeque lubentes imputat urbi.
Horribili procul a bello. Dum fortiter hostes
Auriaci virtus Batavis a finibus arcet,
Et late invisum secernit victor Iberum;
Hic liceat secura meis dare tempora Musis,
Innocuisque sacris: et quas ego semper amavi
Gambrivios procul, et nostrum semotus ad Albim,
Heinsiadaeque tuasque stupere, et cernere laudes.
Illustres animae, quas multum cognita virtus,
Famaque virtutis tantae pulcherrima merces
Iunxit, et ad summum provexit plurima culmen
Invidiam supra elatas, vestris ego, vestris
Laudibus excitus, et tantae numine famae,
Quam dudum immenso late increbrescere mundo
Attonitus specto, Belgarum in finibus adsum
Virtutum cultor tantarum. Hic terminus esto,
Et votis sua meta meis. Hic non ego sortem
Deposco mihi, Craese , tuam: non quicquid et Indus,
Et iactat deformis Arabs: quodque imputat aurum
Hermus avaritiae, vel Lydius egerit amnis;
Et quae praeterea populus miratur, et optat.
Hoc mihi sufficiat, quod vos ego nomina tanta,
Expositos, facilesque coli, non turpiter audax,
Et nec adulator foedus, sed castus amator
Musarum, Phoebique, et pulchri cultor honesti
Cominus admiror, meruique admissus amari.

SI vacat ad parvas animum submittere curas,
Magne pater patriae; si mens, mens aemula caeli,
Nata supra vulgum fastigia quaerere Divum
Tantum habet a studiis, patriaeque laboribus oti:
Huc vultus, oculosque illos, et tempora circum
Splendida formosis nivibus, si forte meretur,
O nulli invisas, quas nemo protinus odit,
Et mea conspicuos dimitte ad carmina fasces.
Tandem etiam, lux Gambrivii, decus addite Divis,
Tandem etiam adplaudens, quantum mea carmina possunt,
Erigor ardentes cives, non degener olim
Incola, nec patriae, (faveat fortuna) pigendus.
Erigor, et tantae virtutis nobile culmen,
Divinam mentem, quae nunc de sede curuli
Prospicit, et placido disponit singula nutu,
Admiror, tacitusque precor: in saecula vivas,
Magne senex, tardeque tuos pia numina canos
Invideant patriae: tum vox ea vivat in annos
Aemula Nestorii mellis, qua scilicet omnes
Affectus populi, possessaque pectora flectas,
Vel Laertiades, vel nostrae Tullius urbis.
Quam veneratur, amatque, et multa laude senatus
Excipit, egregias cui reddit Curia voces,
Praesidio generosa tuo, laudataque in omni,
Quantum fama potest laudare, et nobilis orbe.
Scilicet invicto quod surgit patria fastu
Hactenus, et tantas ostentat splendida moles,
Immensasque minas murorum, aequataque caelo
Quod sese excedit, spatiisque ingentibus ambit
Contractus quondam metas, quod fervida crescit,
Dimidia parte aucta sui, profertque subinde
Aggeribus fines, et moenia moenibus addit:
Id, pater, id debere tibi, et virtutibus istis,
Invictoque animo, qui cum feliciter urget
Ardua, ab egregiis emergit fortior ausis,
Una voce patres patriae, civesque fatentur.
Quos inter membrumque urbis, vel portio nostrae,
Et populi pars una tui, canos, pater, illos
Rite colens, reliquis multus plaudentibus adsto,
Et voces coniungo meas cum vocibus istis.

MAxime Salmasi, si te tua Gallia tandem
Restituit miti caelo, Batavaeque ruinae
Subduxit fortuna caput, dum Leida nefandis
Cladibus obruitur, vastamque vagata per urbem
Dira lues mortem divulgat mille figuris,
Et centum manes urna confundit in una
Ingenium crudele necis: si salvus oberras
Ante Ararim patrium, seu te laetissimus amnis
Sequana praereptum fato, ripaque salubri
Detinet, ut quondam, clamabo munere tanto
Compensare nefas superos, leviusque videri
Quod Batavos pressit dicam te sospite damnum.
Hei mihi, quam foede caeli inclementia pulchris
Moenibus incubuit! Hei quanto turbine fatum
Incidit in populos, raptamque a sedibus urbem
Eruit! Attonitae, grataque a sede revulsae
Excessere Deae. Passa est languescere Phoebi
Ira Deum lauros veteres, maestumque Lycei
Praetendi foribus taxum. Per funera Pallas
Ingreditur, speratque fugam. sed Palladis ales
Funestae bubo feralis praesidet arci,
Carmineque inviso miserum, post omnia genti
Dividit augurium. Nec iam Bacchatur in una
Urbe furor tabis plena diffunditur ira
Vis superum. Iam mille rogis Hollandia densat
Funera iam totis cumulata cadavera campis
Vix recipit tellus. succumbitur undique morti.
Nec tamen interea, dum formidanda reponit
Crudeles Libitina vices, scenamque tremendam
Instruit, et rabido praebet spectacula Diti,
Dedidicit praecox solitum fortuna iocari,
Insanosque rogis aufert Venus improba ludos,
Obluctata Diis, maestisque illudere fatis
Obvia, et immiti componere tristia risu.
Infelix Aegle, cum toto corpore pestem
Proderet, invenit qui vellet amare cadaver,
Blanditiasque suas, et persuadentia verba
Inter busta loqui. Ne tanti nescia fati.
Posteritas scelus esse putet tacuisse furorem
Eximii iuvenis, me tandem tradere famae
Insolitos ignes, sumptosque ex morte calores,
Et facinus, Cytheraea , tuum, et ludibria gnati.
Impulit Aonius complecti versibus ardor.
Tu faveas perculso, et non audita canenti
Maxime Salmasi, si nondum desiit esse
Fabricius quocumque loco, tantique penates,
Ut quondam, grato venientem poste receptant.
Certabat Batavis Aegle formosa puellis
Moribus, et vultu. Sed vili in plebe relictam
Fortunae pressabat onus: nec honoribus ullis
Conspicuos referebat avos. sed paupere cultu
Excludebat opes, centumque in corpore dotes
Servitio, et tristi famulandi sorte premebat.
Non oculos tamen effugit, laudemque iuventae
Ille decor formae. paupertatique pusillus
Intervenit Amor. Non ulla fidelius ardet
Feta opibus, fastuque suo, licet undique collo
Illudant gemmae, rutiletque in vestibus aurum,
Et moveat tenerum lasciva superbia corpus
Mille modis, fiatque gradu manifesta libido.
Egregius Coridon, et Thyrsis viderat Aeglen.
Thyrsidis ardori facilis concessarat Aegle,
Et votis. movet oris honos, et vividus aevi
Sanguis, et insigni volitans a fronte venusta
Caesaries, florensque nova lanugine mentum.
Ille quidem ambibat magnis ardoribus Aeglen
Fidus amans, totoque undabat pectora flamma.
Nec leviter redamat, rudibusve caloribus illa
Respondet iuveni. Sed quo conspectius ambos
Ureret, immani documento explorat utrumque,
Coniungitque illum feralibus ignibus ignem
Immitis Lachesis. Teneris contagia membris
Dividit, et toto extendit se corpore pestis,
Affligitque Aeglen. arent fervoribus ora,
Quique rubor teneras formosa flore puellae
Tinxerat ante genas, atroces ducere flammas
Incipit. acceptum venae sensere venenum,
Irrequieta tenent letales corda calores,
Pertentantque caput Totam iuraveris Aetnam
Invasisse artus. Steropen tractare cerebrum,
Forcipeque immani praecordia vertere Bronten.
Iamque eiecta domo secreto secubat horto
Non semel infelix. et morbo tristior omni
Illa fuga est, cingit miseram maestissimus horror
Vastitiesque loci. tabi, fatisque relicta
Nequiquam comites, dominamque inclamat, et alta
Poscens voce Deos, aversos sensit utrosque,
Et precibus surdos. Pavitant ad iussa ministrae,
Languentemque procul spectant. Sic forte viator
Funestum Triviae sacrum cum conspicit, horret,
Divertitque viam. rapido sic fulmine laesum
Horrificat mentes, devitaturque bidental.
Thyrsis adest, animumque in mille pericula durat,
Fortis, et infestis queritur convitia Parcis,
Testaturque Deos: si poenas sumere certum est,
Sufficio in poenas dilectis parcite membris,
Inque virum transferre iras, fatisque malignis
Hoc mactare caput. Summa mercede puellam
Compensare iuvat, et vitam morte pacisci.
Talia iactantem quantumvis languida virgo
Increpat, et damnat votum iuvenile, precesque
Opponit precibus. Pallenti brachia collo
Induit, attrectatque lubens morientia membra
Thyrsis, et avelli negat imperterritus illis.
Nec timet ille luem: sed basia mixta veneno
Sumit, letalemque animam trahit oscula libans,
Confunditque sua. Tangit pia dextera virus,
Et meditatur opem, flagrantiaque ulcera mollit,
Effingitque manu Venus ipsa iacente puella
Suscitat ardorem, mediisque ex ignibus ignes:
Praecipitat, morbique incendia miscet amori.
Sentit amans iuvenis gliscentem pectora flammam,
Permittitque sibi postrema auferre puellae
Gaudia, praesentisque ardens discrimina leti
Amplexu bene credit emi. moderatius Hero:
Iactet amatorem. quantumvis aequore vasto
Sustinuit tentare viam, iactansque profundis
Fluctibus, et trepidae portendens brachia amicae
Oscula Leander tanta mercede redemit.
Thyrsis amans famam coepit maioris habebit.
Donec erit teneris petulantia grata puellis,
Et sine fronte Venus, iuvenesque audere parati
Vim placidam, et lecto confundere vota calenti
Aegle passa virum, tepidis amplexibus aestum
Digerit, et morbo nondum defuncta venustum
Discit opus. facilis Clotho miserata puellam
Sustinuit fusum. tristes Venus ipsa sorores
Exorat complere colos, repetitaque pensis
Nectere pensa novis. Vidit ridere coactam
Thyrsis, et invisas lusu transmittere febres.
Ipsa favet morbo, et mavult aegrota videri
Parcarum secura, necemque evincit amando,
Grataturque sibi, cupidisque incincta lacertis
Thyrsidis, infandos sentit cessare calores,
Et sic sanari iactat debere puellas:
Feralemque luem, quam non lenire Machaon
Ipse, nec innumeras miscens Epidaurius herbas
Possit, in amplexu iuvenis mitescere iurat.
Sic nos Euridicen vitam sumpsisse priorem
Credimus, et blanda victam dulcedine tabem
Complexu cessisse viri: quem pectine sacro
Instructum, facilique lyra penetralibus orci
Fama est, Elysioque ausum succedere luco.
Nec satis est Aeglen maesto consurgere lecto.
Munere festivi iuvenis, lepidoque refectam
Officio veneris, geminant miracula Parcae:
Thyrsin Di tutantur. Habet quod Belgica mundo
Ostentet, seros iubeatque stupere nepotes.
Et nunc ille suam tutis amplexibus Aeglen
Detinet. ipsa faces praefert, optataque fronti
Flammea praetendi patitur, Geniumque calentem
Provocat, et sublimi Hymenaeum voce lacessit.
Alma Venus, comitesque Deae, formosaque proles,
Exiguo cum fratre iocus nubentibus adstant
Spectatumque Deos caelo descendere cogunt,
Attonitos monstris audacibus. Emicat inter
Plaudentes iuvenes generoso vertice Thyrsis.
Conscius ingentis coepti dextraque rubentem
Pulchrius, oblitamque mali deducit amicam.
Tisiphone procul infaustis evincta colubris,
Invidiae manifesta sedet, pectusque dolore
Rumpit, et insana vellens a fronte Cerastas
Inquinat horrendo feralia pectora tabo,
Sanguineamque vomit saniem. Sed pronuba Cypris.
Indomitam, et frustra iactantem a vertice virus
Corripit, et rabidam caeco demittit averno.
Ferte rosas iuvenes, et spargite floribus Aeglen;
Thyrsin formosae myrto decorare puellae,
Innexique manus festae sollemnia lucis
Instaurare choris, et blando ducite cantu,
Me si fata volent melioribus ire per altam
Auspiciis Cyrrham, Musisque faventibus uti,
Et Genio, forsan famam sperare iubebo
Thyrsin, et aeternis dicetur versibus Aegle.
Interea quanto disponant ordine fata,
Salmasi, superos mecum mirare potentes,
Sic laetas tibi fata vices, immotaque donent
Gaudia, et aeternis aequent cum laudibus annos.

SI placet audendi, Vir maxime nobilis ardor,
Cum sese excedit, fastiditque ignea vulgum
Vis animi, stimulosque sibi ferventior addit,
Pulchrae laudis amore calens, imitataque caelum
Inclita, conari quiddam excellentius audet:
Sis facilis, mitisque mihi. Sublimior ibo.
Si laudis mihi pandis iter, tacitoque favore
Erigis, et capiti, quae nunc est, detrahis umbram.
Scilicet, est aliquid stolidum contemnere vulgus,
Et multum placuisse tibi, te iudice, tanto
Privatam sperare olim decerpere laurum.
Est aliquid ducibus vobis, o lumina mundi,
Vulgari non ire via, secernere plebem,
Non mendicatas iactare, aut vendere nugas
Doctrinae stolidae, linguaeque volubilis artes.
Te duce, Lindebrogi, quem virtus, famaque tanta
Immunem invidiae, felicibus inserit astris,
Te duce fucatus discam contemnere laudes,
Et sensim maiora sequi: quo me impetus acer,
Impulerit, tangensque animum generosus Apollo
Seductum a vulgo. Seu me Romana vetustas
Abripiet, sacrisque suis immittere mentem
Attonitam, veteresque Urbis recludere ritus
O multum veneranda volet: Seu Graecia campos
Ostendet spatiosa suos, capietque volentem
Porticus, et magnae quicquid tenuistis Athenae.
Seu divina Themis centum me involvere chartis,
Et sua iura docere volet. Tu maxime tantum
Lindbrogi faveas, tacitoque lacessere plausu
Ingenium, quodcumque mihi est, calidamque iuventam
Digneris, praecasque tuis ad maxima votis.

HOstis habet muros, cives: fortuna recessit.
Quo ruitis miseri? Nihil est. via nulla saluti est.
Frangimur, et totos ostendunt proelia Divos
Hostiles agitare manus. Cedamus amici.
Cedamus superis. et, dum non arma potestis,
Exitio nostro lacrimas date. Scilicet omnem
Eruere hanc gentem, et suprema absumere clade
Caelicolis placuit. Non defensoribus armis
Tempus eget. media dominatur Caesar in urbe.
Iratasque aquilas, et victis triste minantes
Circumagit, totasque incensis moenibus infert.
Quin miseri cives, quin tantae ceditis irae;
Sat fidei, nobisque datum. quin ponitis arma
Victori submissa, et vel nunc denique mentes
Tentatis mollire feras. quid ad arma reditis
Nequiquam, et tantum morituri invaditis hostem?
Hei mihi quantus adest infestis ignibus hostis!
Hei mihi, quam subitas volvunt incendia flammas!
Ut furit immissis, ut spargitur aestus habentis,
Iamque domos, iam templa haurit! si cetera abibunt,
Quid superi meruere? sacris absistite tectis.
Sufficiat, si cuncta ardent. defendite ab aris
Sacrilegos nunc demum ignes. Proh quanta per urbem
Exoritur caedes! Coniurant flammaque, et hostis,
Ut non simpliciter peream. Proh quantus inundat
Hinc atque inde cruor! Video puerosque, puellasque
Alterum in alterius lapsantes sanguine. Sed pars
Maxima in igne perit. O plus quam fortia corda,
Egregii cives, quando ultima cernitis, ite:
Ite, explete animos, mediamque irrumpite turbam:
Atque aliqua infandae solatia quaerite cladi,
Et cineri vestrorum. Hei quo proceditis hostes?
Quo tandem vacat esse feris? An parvula turba,
Insontes pueri, caedis, tantique furoris
Materies feralis erum? an denique perget
Usserunt Graiae Neptunia Pergama flammae,
Et meritas sceleris poenas, turpisque rapinae
Supplicium Troia expendit, ceciditque superba
Ultori spolium Atridae. Sed parcere tandem,
Irarumque modum potuit decernere victor,
Contentus periisse viros: nec visus in urbe
Femineus cruor, aut pueri de vulnere sanguis.
Una ego quid merui? quod nostrum est denique crimen?
Cuius convincor sceleris saevissime? Sed fac,
Fac recte periisse, et iustas pendere poenas:
Quid timidae matres tandem, pavidaeque puellae,
Quid pueri potuere et plus quam innoxia turba
Infantes. Pereunt alternis mortibus omnes:
Albi pater, pater Albi, haec qui nunc rudera lambis,
Et cineres, ubi tanta fui. tu iam excipe cives,
Quisque hostis terram negat, in mare corpora volve.
Proh quam te nostras ignorans caerula clades
Horrebit tanto venientem Tethys acervo;
Nec solitas rapientem undas; nec vertice flavo
Insignem, ut semper: sed tristi a caede meorum
Deformem, et multo foedatum flumina tabo.
At tu, qui nostris insultas saeve ruinis
Victor, et ex tanta nihil urbe relinquere tentas,
Subsiste, et sumptos placide depone tumores.
Libertas mihi tota mea est. Quid, vane, superbis.
Rudera sola tenes, disiectaque saxa domorum
Quae superant, tua sunt. Nec longum, fi licet unquam
Ultores sperare Deos. Haec diruta tecta.
Et lapides servire doce. Dum Cetera desunt,
Huic aulae dominare ingens: hucusque furori
Audaci licet esse tuo. Concedimus ultro,
Quas perquiris opes. Facilis iactura bonorum est:
Ipsa ego non capior. Est quae sibi libertatem
Exitio bene credat emi; vitamque suorum
Inclita non dubitet tanta pro laude patisci.

PHoebe pater, Musaeque, et quicquid magna Deorum
Lugdunum veneratur, habetque in sedibus illis,
O multum salvere mihi, si numina fas est
Mortali salvere, et si salvere Deorum est.
Quaerimus hospitium. date in ista sede morari
Di Batavi, et vestris merear succedere tectis
Advena, propitiasque mihi, multumque faventes
Experiar castas, tua numina, Leida, Camenas.
Scilicet est tanti patriamque, meosque penates
Deserere, Arctoumque Albim, qui mille per urbes,
Et populos, nostra deductus origine, voluit
Vim flavam undarum: sceptrique superbior haeres
Famosis pariter Rheno succedit, et Istro.
Est tanti turresque tuas, aequataque caelo
Maenia, surgentesque minas, et ad aethera ductas,
Inclita Gambrivium, tantasque relinquere moles,
Mutatas meliore loco; dum vestra stupere
Lumina, facundique licet sacra ora tueri
Heinsiadae, o Batavi, et voces haurire disertas.
Heinsius est tanti, propter quem saxa Cyclopum,
Et Scyllae rabiem, formidatamque Charybdim,
Et caecas ausim Sirenum accedere rupes
Impavidus, peragremque tuo, miserande Prometheu,
Supplicio infames scopulos, vel quae loca Tigris
Impiger, et plus quam famosus carmine Hydaspes
Immensis lambit inculta, et dividit undis.
O quis erit, qui me centum felicibus alis
Subvectum, plebemque istam post terga videntem
Aonio sistat monti, castisque fluentis
Immergat cupidum, et sublimi carmine donet
Heinsiaden cantare mihi, tot dotibus auctum
Undique in exemplum pulchris. seu laetus amator
Formosae infusus Rossae, florentibus annis,
Phoebo non indigna canit, saeclisque futuris
Ipse suos lepidis transcribit versibus ignes.
Seu cum facundo stupefactas fulmine mentes
Attonat, evectusque tibi concurrere, Tulli,
Audet, et ambiguam palmam facit, aut facit aequam.
Sive tot egregiis sordes, maculasque poetis
Abstergit, primusque docet, quid carmine in isto,
Quod lepidus patria vates cantabat in Ascra,
Arcanae lateat Sophiae, quantum Venusinis
Abstrusum salibus; quaeque hactenus omnibus una,
Nec de plebe viris, obsedit opinio mentem,
Tollit, et inflatum iugulat post omnia Nonnum.
Seu cum Cecropii irrumpit secreta Lycei,
Socraticumque larem, et quodcumque a plebe remotum
Porticus edocuit rigidos antiqua magistros:
Virtutisque praeit cunctis iter, invisamque
Praecipit (o divinum animum!) contemnere mortem.
Sive viros, et signa refert, Martemque Batavum,
Et debellatas Belgarum viribus urbes,
Eiectumque hostem, et victricia Principis arma
Auriaci, clarosque Duces dextraque, fideque.
Victura aeternis commendat nomina chartis.
Eximium ardorem! Nec enim certamine ab uno
Sat laudis retulisse putat: verum undique palmas,
Et quod sufficiant multis, feliciter unus
Colligit, et toto iactat sua robora Circo
Inclitus, haud una praecinctus tempora lauru.
Hunc mihi nunc Batavi, priscae gens aemula Romae.
Germanis vicina meis, sed nec minor illis,
Exhibet, et nostro facilis permittit amori.
Et mihi nunc (illuc vadunt mea vota, nec ultra)
A vultu pendere viri licet, atque fruisci
O dudum dilecta anima. Nihil additur illis.
Sufficiat. Dimitto Deos, lassataque votis
Numina saepe meis. Teneo, quam quaerimus, urbem,
Seque lubens nostro totam Batavia mater
Imputat ardori: et, qui multo est amplior illa,
Heinsius ignoscit, cupidumque admittit amantem.

INclita Lugdunum, cuius devinctus amore
Cunctatur, revocatque pedem, sensimque propinqua
Dedidicit blandus misceri Doride Rhenus:
O Dea, quam virtus, et tantarum aerumnarum
Gloria non simplex, totiesque repulsus Iberus
Diis miscet superis, et dat considere caelo:
O salve formosa mihi, non victa tot armis,
Ut semel intumuit virtus, et prodiga lucis
Frangere fortunam, tantisque laboribus arsit
Spes Batavas audax, libertatemque tueri,
Et satis aperire vias. O terror Iberi,
Hesperiae scopulus! quam plenis viribus acer
Hostis et indocilis vinci, madidusque cruore
Belgarum, totisque exspirans vultibus iras,
Diruere aggressus infesta sub arma coactam,
Vimque, animosque tuos didicit. ceu turbine rupto,
Cum Notus Aeolio dimitti carcere sperat,
Iamque hiemes, nimbosque, et nubila protenus armat
Indomitus, raptatque suis iam caerula votis;
Si forte opposuit postes, et saxa furenti
Rex tempestatum, fractus languescere sensim,
Compressusque mori paullatim cogitur ardor.
Hinc libertatis nomen, pulcherque revixit
Impetus; hinc cunctis eiectus finibus hostis.
Iamque magis gladio Batavus descendere toto
Immensas, dominasque Orienti immittere classes;
Et qua sudantes Sol abluit amne caballos,
Virtutem proferre suam. Tot fortibus ausis,
O nullis evicta malis, tot fortibus ausis,
Principium tu sola, atque omen, Diva, dedisti.
Sed quantae fuerint vires; quod strinxerit enses
Dirus Iber: turpesque metus: ut cesserit omnis
Obsequiis natura tuis: ut cuspide mota
Neptunus pelagique fidem, solitosque meatus
Reperit, iratas immittens hostibus undas:
Omnia deinde canam, cum me crescentibus annis
Provehet, atque animum maior diffundet Apollo.
Adiungam illustres mentes, tot nomina nota;
Heinsidae ardorem, vectamque ad sidera famam:
Cunaeumque meum, quem summis dotibus auctum
Nunc fovet alma themis: tum, qui nunc tertius illis
Accessit, toto clarus Scriverius orbe:
Et quos praeterea donasti, o inclita, mundo,
Iunxistique mihi. Nunc tantis laudibus impar,
Incipio sensim magnis praeludere coeptis.
Tu faveas, o Diva, et, quis nunc leniter undis
Spargeris hinc toto perfundi flumine spera.

EMensus fulvi flagrantia terga Leonis
Aestivam rabiem mansueto virginis astro
Temperat aetherius Titan. Doctissime Zveri,
(Si tamen absentis cura est meminisse sodalis,
Nec toti excidimus) fundamus mollia vina
Natali Genio, qui nos coniunxit eodem
Sidere nascentes. Quantumvis largius illud,
Marce, tuo capiti superastitit, indulsitque
Uberius lumen; Dum me declivior afflet,
Et leviter radius vix summo fulgere stringat.
Sic nos, cum vernus quondam descenderet imber,
Vidimus immaduisse agros, gaudente colono,
Felici pluvia: pariter vicina malignis
Adspergi pluviis, parcisque novalia guttis.
Fundamus Genio: Fundamus et altera Parcis.
Hae mea fatali cum nectere stamina fuso
Ingressae, rudibus torquerent licia telis;
Et tibi, materia sed de candente, cucurrit
Nobilius, Zveri, pensum. Sic tempore iunctos,
Atque annis, pretio placuit discernere fili.
Hinc est, quod primo fortunam ordiris ab aevo,
Et vix dum tenera malas lanugine pingens
Auspicium sequeris famae; traherisque, rapisque,
Ingentemque animum magnis successibus aequas,
Interdum superas Dum nos post terga relicti
Fatorum invidiam querimur. tardeque movetur
Impetus, et timidis languens conatibus ardor
Deficit in cursu. Ceu littore saepius uno
Descendunt geminae puppes, pariterque rudentes
Excutiunt, pariter remis propiora lacessunt
Aequora; dissimuli fato. Dum fortiter illa,
Fluctibus indomitis nequiquam aversa, ferentes
Explorat Zephyros velis, portuque potitur
Iam pelagi secura prior. lentatur in undis
Altera, degeremque trahit gravis unda carinam;
Saepe etiam mergit. Vel eodem pulvere Circi,
Carceribus currus cum praecipitantur ab iisdem,
Admissique ruunt pariter. volat alter et addit,
Diffunditque feris, spargitque undantia lora,
Ferventique rota metam transitque, cavetque.
Alter destituens frenum, temone revulso,
Haeret, et in media excussus spem fallit arena.
Hanc mihi nascendi sortem cum fata dedissent,
Non spes ingenii puerum, non indolis ardor
Eripuit plebi. Non pondera divitis auri,
Non celebres utroque atavi de sanguine ducti
Addiderant fastum. Sed opum, sed stirpis egenti,
Quod potuit, solos animos fortuna reliquit,
Indomitos, laudique pares nisi fata negassent
Liberius caelum, et pubente aetate magistros
Ut decuit, similesque tuis; quos mollibus annis
Indulsit fortuna loci, superique faventes,
Et magnae virtutis avus. Qui vix pede primo
Conantem gressus, et adhuc materna petentem
Ubera, sollicitans felicia semina mentis
Virtuti adseruit primae, famaeque capacem
Fecit, et ingenio teneras circumdedit alas.
Tale rudimentum, Zveri, crescentibus annis
Leida auxit, facilesque Deae, quas lenibus umbris
Iucundae tiliae, formosaque detinet unda
Pegaseis potior; postquam Parnassia rupes
Viluit Aoniusque latex, et Castalis aret.
Hic te materiem laudis, virtutis amorem,
Sacraque Musarum, nulli tangenda profano,
Intonsus docuit-sub qualibet arbore Phoebus.
Iamque puer famae manceps, adsuescere magis,
Quos Batavi mundo iactant, Heroibus ausus,
Seu generosa ingens obverteret Heinsius ora,
Mansuetusque senex platano Scriverius ampla
Suppositus, lepido deduceret ordine Musas;
Quolibet occursu studio incrementa dedisti,
Ingenio stimulos. Sic praeceptore parente
Magnanimus tiro Pyrrhus, nutritus in armis,
Ardorem adsumpsit, quoties occurreret Aiax,
Aut aliquis Sthenelus, quasque olim effudit in hostes,
Hauserat ex ipsis Tydidae vultibus iras.
Auspiciis tantis ingressus candida famae
Omina, quod superest vitae sperabis, amice,
Fortuna transire pari. Quod Apollo Batavus
Et Lugdunensis Pallas tutela Lycei
Annuat. Ipsa tibi trabeam, plausumque iuventae
Ambiit, ipsa suas vestigia fecit ad arces.
At mihi florentes inscitia distulit annos,
Abiectusque labor, praeceptorumque meorum
Fatalis stupor, et vesana libido docendi
Quisquilias. Iacuit, quantum fuit indolis altae,
Oppressum tenebris, immortalique veterno
Deficit. cecidere animi, languorque malignus
Forsitan ausurae pressit primordia mentis.
Sic ego ludibrium fati, ter quinque per annos
Evicitque dolor tandem secernere vulgum:
Meque mihi adserui: devitatoque viarum
Limite plebeio, Cyrrham tentare patentem
Praesumpsi, et doctas clam sollicitare Camenas,
Sepositus fidis laribus, tenerisque libellis
Elicere, et tacito Phoebum concludere tecto.
At veluti, qui se praedoni forte viator
Eripuit, celerique fuga vicina petivit
Camporum secreta, metuque paventia membra
Abdidit in silvas, animo redeunte, salutem
Molitur quacumque via. sed devius error
Suspendit trepidum; tenebrisque exterritus ipse,
Et triviis centum, quo pergat tramite nescit,
Consumique metus primos maiora timendo.
Sic iuveni, studiisque vago, dumque omnia tento,
Incubuit gravior ferme fortuna, ratemque
Imbellem, pelagique rudem, sine remigis usu,
Et viduam clavo, nec sidera certa notantem
Exposuit ventis, et vastis intulit undis,
Exiguum est, Zveri, quod viximus, undique saevis
Raptati fatis. Unum est, quod numina magna
Excusare queat, Batavos vidisse, tuique
Heinsius amplexum. subitoque adsuescere famae
Iussit et audaci Musa tentare Merillam,
Ardoremque animi, si quis superesset, amando
Exserere, innocuoque lacessere carmina Cyprin,
Nec tuus ingresso primos Scriverius ignes
Defuit. ille manu placida, mitique loquela
Sustinuit timidum, nec adhuc bene nota tenentem
Sacra manu. Non Cunaei notissima virtus,
Non tuba Barlaei, Non blandi Vossius oris
Abnuerant iunxisse manus, geniumque calentem,
Audentemque aliquid magnus Salmasius auxit
Aeternis monitis. Produxit denique totum,
Exhibuitque suae prudens Hugenius Hagae.
Iamque aliquo poteram famam sperare videri
Carmine. Praevertit sidus, quod presserat ante
Nascentem, fatumque annos extendit in omnes:
Et me praeripuit Musis, mentemque molestae
Implicuit curae; fruticesque, herbasque legentem
Compulit immanem morborum ediscere censum.
Haec tamen abieci tandem pertaesus, et almam
Complexus Themidem, trepidantia nota novavi
Serus, et instabilem defixi hoc limite sortem.
Nec satis hac fortuna fuit de parte severa:
Exilium accessit. Postremam eiectus ad Arcton
Igniculos caeli vestratis frigore tanto
Consumpsi, totoque excussi pectore Phoebum.
Nunc demum patrium sedeo illaudatus ad Albim,
Immersus titulis legum; sterilique papyro
Immoriens, praesumo fori convitia mente,
Et miseras meditor lites, quis deinde tribunal
Personet, atque invisa reis subsellia plaudant.
Haec inter Genio diffundo debita vina
Luce mea, pariterque tua. Speroque secundos
Postmodo successus fatorum, et mitius astrum.

ORbis Poloni corculum, Boguslae,
Spes tanta regni, spes parentis excelsi,
Qui nunc verendos magnus inter Heroas
Regisque curas fulcit, et verecundas
Cum laude dictat Sarmatis suis leges;
Dum tanti honoris arduum tibi culmen,
Suamque famam destinat Palatinus.
Illustris anima, debitum caput caelo,
Aeternitati, posterisque tradendum,
Heros beate, mentis inclitae consors,
Quem non vetustae stirpis arduum nomen,
Non imminentes atriis tuis cerae,
Non mille fasces, purpuraeve maiorum
Ab imperito dividunt magis vulgo,
Quam pectus illud, igneaeque virtutes,
Nec prostitutae laudis, obviae cunctis
Captator animus, non libidinis praeda,
Non mancipatus improbae voluptati,
Sed candidus, sed innocentiae mystes,
Castusque amator, et procus Camenarum,
Et quicquid usquam vel scientiae prostat,
Vel eruditis conditum latet chartis,
Complexus in se. Signifer iuventutis,
Insignis hospes urbium Batavarum,
Columenque Leidae pariter, et decus nostrum,
Salve subinde sanguis inclitae gentis.
Et si quid usquam Leida iactitat nostri,
Aevique florem pulcher imbuit Phoebus,
Donatque carmen, nec sinister adspirat;
Dum limen ingens Heinsius tuus pulsat,
Fetumque pectus tot scientiis infert,
Dum litterarum sospitator illustris
Adstat tibi, superventive Cunaeus,
Salmasiusque Belgii novum sidus,
Sed orbis idem maximum diu sidus,
Tuos labores gratus hospes obturbat;
Et me stupentem mentis indolem tantae
Dignare venia, nec gravatus admitte.
Interque mille gratulantium voces,
Et vota mille candidae iuventutis
Cliens pusillus, sed fidelis obrepam.

ANnos volantes, circinosque temporum,
Redintegrati Solis alternas vices,
Affixa nugis, naeniisque saeculi
Incuriosa negligit mortalitas.
Post immodesta vota, post spei moras,
Deliberantes semper, acturi nihil,
Et inchoando, transiere plurimi
Vitae pudendae lustra festinantia:
Quos ante vitam Parca semovit senes.
Quisquis sapis, praeoccupes canos tuos,
Labentis aevi reprehensor sedulus;
Ne praevolante, quo soles semper, gradu
Post terga vita incogitantem deserat.
Est cum colonum diligentem decipit
Matura satio. sera semper pessima est.

IUcundissime Iane, da Phaleucos
Mellitos, agiles, tuos Phaleucos,
Quos discit Venus, et tener Cupido
Et quamvis tetricae probat Minervae.
Iucundissime Iane, quaere famam,
Et tot iudiciis probatus ante
Gustum posteritatis experire.
Vitae summa brevis, venuste Iane,
Iuventae brevior vetat morari,
Quae dum labitur, et negat reverti,
Nosque una rapit, et vetat reverti,
Illaudatus abire qui laborat,
Is laudabilis esse non laborat.

STabat inexhausto Musarum tactus amore
Vix teneram spargens Pilius ore comam.
Stabat, et erecto, rara virtute, tropaeo
Post famam victor ambitionis erat.
Cum vitae insidias Lachesis meditata calentem
E mediis iuvenem plausibus eripuit.
Belgica condoluit rapto. Nunc Pilius alter
Excusat superos, restituitque novam.

GErmanae Lundi fueris conviva puellae:
Detur in amplexus Anglica virgo tuos:
Itala concubitu gratissima: Galla loquelis:
Belgica, quod dederint quatuor, una dabit.

LUmen Senatus, Civitatis antistes
Ingentis ingens, qua pater suas Albis
Dissolvit undas, Tethyosque vicinae
Regnum salutat ampliore torrente,
Garmere salve: dum penatibus tantis
Lictore moto, sarcinaque curarum,
Hymen facetus, et Cupido succedit.
Pusillus ille, trossulus, cavillator,
Haga reducto, moenibusque Lugduni,
Et delicatis finibus Batavorum.
Ceu praestolatus incubat. Velis, nolis,
Inusitatae curiae tibi limen,
Garmere magnae, conspicis frequentandum,
Ubi sola, sed verenda praesidet Cypris;
Subselliisque parvuli imperant gnati,
Sententiasque colligit procax Hymen.
Hoc, sponse, coram dum reus tribunali
Grato vadatus sisteris Deae iussu,
Nos, qui remoti Belgico procul Rheno,
Musisque Leidae detinemur aeternis,
Luas, precamur, frigidi moras lecti,
Et destitutos tot Cupidines annis
Complexibusque, basiisque millenis.

QUam bene praeclarum sequeris, Theodore parentem.
Ille favet titulis; nec dolet esse parem.
Procedit iuveni famae mensura paternae:
Dignius exemplum non aliunde petes.
Ut Parens Ductori ipsi, tu civibus adsis.
Sic quoque quod doleat saevus habebit Iber.
Auriaco salvo facile contemnitur hostis.
Cumque suo Batavi stantque, caduntque Duce.
Nec negat Auriacus Medico debere salutem.
Est ea tota patris laus, Theodore, tui.
Imputat hoc damnum trepido vir summus Ibero.
Sic Batavi vincunt: nec magis arma nocent.
Vallensis, quoties meritis sua praemia constant,
Proximus est palmae, subsequiturque Ducem.
Pro patria Princeps, Medicus pro Principe pugnat.
Sic quoque pro patria pugnat, et arma gerit.

IUris, forique litigantis arbitri,
Proles Triboniana, gens vaferrima,
Exceptiones invenire callida.
Aliis cavere docta, sed vobis magis,
Ne quando sacculum oppleant araneae,
Focusque ligno parciore splendeat:
Aequi bonique conditores, ut volunt,
Sed universos advocare haud attinet;
Duos abunde est si rogare nunc licet.
Pili venuste, docte, tuque Pilii
Periclitantis inter hostium minas.
Artesque mille, totque captiunculas,
Defensor acer, et patrone sedule,
Vinni, Batavae palladis novum decus,
Adeste paucis. Saeculum hoc, quo vivimus,
Superesse rebus amplius nequit suis.
Tutore, Curatore, vos videbitis
Utro indigere censeatis maxime.
Ego imperitus iuris antiqui, ac novi,
Mediique, nil diffindere hic possum, viri.
Hoc scire possum: audire nec loqui potest.
Calumniari, quod potest, solum potest.
Delirium non suspicamur denique;
Manu tenemus. iam furit, iam vim facit.
Nec sumptuosum est amplius, sed prodigum,
Vestra illa cura est. Sive lege Titia
Tutor videtur dandus, aut Praetorius.
Nec displicet fiduciarius tamen.
Si Pilioque, Vinnioque sic placet.
Vobis libenter, quicquid est, remittimus:
Postquam Imperator ille iustus, et bonus
(Theodora si modo, atque Caelites sinant)
Artis medendi candidatos abicit,
Nec esse tutores sinit, licent velint.
Etenim minores fallere, ut non sentias,
Nec Praetor ullus postulet satis dare,
Cunctique rem gessisse iudicent bene,
Mediocris hominis qui putat, sentit nihil.

ORnatus lauru vates Cillenius adstat.
Plectrum Pierides addite, Phoebus erit.

SI modicis potui Musis cantare Merillam,
Et mereor laudes, mitis Adolphe, tuas:
Forsitan aetatis nondum me paenitet actae.
Illa suos numeros convenienter habet.
Nunc quoque, ne solis vanescat amoribus ardor,
Melpomene sacro pactine pulsat ebur.
Iessiadae lessum, miserae suspiria Dinae,
Devinxi Latiis, composuique modis.
Tertia succedit genitrix maestissima Mosis.
Hic etiam lacrimas invenit illa suas.
Ut placeant primi lusus; haec carmina, Iane,
Non minus ingenii, plus pietatis habent.

LEidae maenia, porticus Lycei.
Tot magnas animas, et eruditas,
Leidae gaudia, candidas puellas,
Tot messes, segetesque basiorum,
Cumque his Fabricium suum relinquens,
Ne semel simul omnibus careret,
Leidae maenia, tot viros celebres,
Et cum Fabricio suo Lyceum.
Tot pulchras Marius meus puellas
Hic complectitur unica tabella.

IS labor est multis, ut discant omnia: Mopsus
Immani didicit sed utilitate nihil.

PEne Fabricius tuus perisset,
Iungi, summe meorum amiculorum,
Et iam vix digitis tribus, vel uno
A nostris stetit atra mors capillis.
Cum sclopo globus improbo vibratus,
(Uri debuit artifex nefandus,
Mortis ingeniosus architectus,
Qui primus docuit vibrare sclopum)
Sinistram sonuit volans ad aurem,
Ut si qua propius volasset ille,
Ille spiritus evolasset una.
Nec nunc hendecasyllabus meos tu,
Nec lusus legeres tui FabricI.
Servavit melior Deus, nec isto
Mi fatale fuit perire ab ictu.
Idem te, voveo, diu valere,
Et velit Clariis praeesse Musis,
Iungi, summe meorum amiculorum.

MAeonium vatem conclusum hoc fasce videmus.
Si qua fides, codex continet iste Deos.
Si qua fides, natura suo se indulsit Homero
Tota, et, si fas est, par fuit ille Deo.
Ilias aeternum, rumpatur Zoilus, esto,
Quod referat quiddam numine maius, opus.
Dulichius, natusque, et casta, et callida, coniunx
Vivat: et hic livor nil sciat esse suum.
Quisquis eris, lector, Naturam, Numina, Caelum,
Orbem utrumque istis crede habitare libris.

PIetas, sed erudita; puritas morum
Non ficta, non fucata: mens verecunda:
Annosque praetergressus ingenii fervor:
Decus iuventae: Civitatis immensae
Non vilis exspectatio: Patris lumen
Nyburii, sed unicum, sed insigne:
Matris voluptas summa, nunc dolor summus:
Si plura quaeris, hospes, hic iacent plura.

VIncenti, elapsum finis nunc terminat annum:
Exue, si quid erit, quod decet exuere.
Exue peccantem, quicquid turpe, exue vitam.
Lux haec eiectis ultima stet vitiis.
Vincenti, instantem lux crastina proferet annum:
Indue, si quid erit, quod decet esse novum.
Indue correctam, quicquid decet, indue vitam.
Illa dies vitae stet tibi prima piae.

ILlustre robur, indolemque Buchneri,
Erectioris eloquentiae fulmen,
Vocesque gestis maximi pares regis
(Quas noster Albis Leucorisque, sed vivas
Quondam stupebat, iam periculis functa,
Post bella Musis denuo redonata)
Sistit Batavae Cassius meus Leidae.
Et sistit orbi. Dignus intrat orator
Maius. theatrum: Civitatis unius
Vox tam diserta moenibus negas claudi.
Nunc teste mundo gladium vices narrat,
Caedesque mixtas. Destituta Libertas,
Hostemque passa, triste sub iugum missa;
Sed strage demum vindicata non una,
Post facta regis, vindicesque pugnantes,
Debet loquenti non minora Buchnero.

HAs tibi, flos iuvenum, exsequias, Marcelle, paramus:
Incerti, nostras quis paret exsequias.
Felix qui potuit bene praecessisse sequentes!
Felices naves, quas cito portus habet!
Ah liceat tali portum contingere vento;
Et libeat vel nunc explicuisse sinus.

ANacron bibebat,
Anacron po eta;
Recentibus sertis
Semper mero calentem
Frontem revinciebat.
Et inde tot lepores,
Sed aurei lepores,
Et inde tot iocorum
Argutiae fluebant.
Feliciter Poetae!
Qui non ubique Phoebum,
Non virgines novenas,
Sed saepius refertis
Vino calent Poetae,
Mere Thyoniano,
Quod diligit Catullus,
Horatiique fervor,
Cum dulce cantat Eva.
Vobis habete fontes,
O virgines novenae,
Vobis habete tristes,
Quas possidetis, undas.
Quisvis liquore blando,
Sed Bacchico liquore
Veteris cadi liquore
Se perluit, poeta est.

UT iunxit nos ante fides, et candida virtus,
Et nondum laesae fedus amicitiae:
Fabricio iunctus suus hic quoque Lundius esto;
Et coeant charta corcula bina sua.
Si qua istam laedet manus improba; laedet utrumque,
Hic quoque sub fato stamus uterque pari.

GRadive vecors, signifer scelestorum,
Iniquitatis et furoris antistes,
Mixtam cupresso splendidam para laurum;
Para tropaeum, sed cruore distinctum,
Feralibusque gaudiis-tubas iunge.
Non sufficit Germania ad tuam famam:
Quam tot per annos, saevus artifex, bellis,
Incendiisque, caedibusque committis.
Superest triumphus innocentiae victae;
Virtus inermis fraudibus tuis rapta
Ingens priori pondus additur laudi.
Nimis minutum est fortitudinis nomen:
Latrocinari convenit viris tantis.
Praedo vocari gloriosius malis.
Tantisque factis nobilisque, clarusque
Para tropaeum, sed cruore distinctum,
Feralibusque gaudiis tubas iunge.

CUm ferus iniceret Mollero vincula miles,
Ipsa fere virtus est sibi visa capi.
Nunc liber, vanaeque solutus carcere vitae
Evolat, et caelo redditur, atque sibi.
Libertatis amans animus post vincula prima
Libertus summi maluit esse Dei.

INgens amor, optime Cassi,
Qui Fabricium tibi constrinxit.
Quem si tribus hic testor verbis,
Brevibusque notis, versuque rudi;
Tamen affectum non diminuo.
Minus ardet, qui plurima iactat.

DUlci quisquis abutitur sodali,
Ut vagus solet institor moneta,
ventis navita, mercibusque mango,
Admittitque libenter, et vicissim,
Tamquam qui nec amaverat, remittit,
Et pari fruitur, caretque vultu,
Cassi candide, dignus est habere
Multos, nec nisi pessimos sodales.

CUm mihi, germanaeque meae, matrique negatur.
Filia Crispini, scilicet aegra iacet.
Nec male, formosis morbus, Crispine, puellis
Saepe pater durus maximus esse solet.

ABire, Cassi, nemo tonstrina solet,
Speculum priusquam consulat, tangat caput,
Mento relictam examinet fingat comam,
Ne quid supersit, vel remissum, vel vagum,
Ne surgat hic cincinnus, ille pendeat,
Nimisque frontem vel revelet, vel tegat,
Quod aut puella curiosa rideat,
Aut de fenestra lusca prospectans anus.
Transimus annos. docte Cassi, nec semel
Nulla ne vita labe sit deformior,
Accesserintne turpe quiddam moribus,
Quod vel secare praestet, aut inducere,
Nihilne frons minetur impudens, leve,
Aut vultuosum: pura num constet sibi,
Rectumque mens tutetur, aut servet bonum,
Decora, simplex, casta, nesciens doli,
Depressa nullis temporum deliriis,
Nec inquinata sordibus, ne debeat
Ludibrium prudentibus, poenas Deo.
Sed per nefanda vota vita labitur:
Longam precamur singuli, nemo bonam.

DIserte Nicolae, quem pater Phoebus
Sacro laborat collocare Parnasso,
Inebriatum fontibus caballinis,
Lauruque frontem, nubili coronatum,
Si semper iste pulsat impetus pectus,
Iustamque fata pollicentur aetatem,
Quid me, diserte Nicolae, vix notum
Et immerentem laudibus vehis tantis,
Affectui tuo, tuoque candori
Debemus, atque Lundio, seu audaci
Sed immodesto interpreti meae famae.
Errare tanto teste si tibi fas est,
Amare tanto teste non minus debes.

CUm sapere nolis, nec queas, licet velis,
Minus operose desipere poteras tamen.

QUemcumque virtus, et Deae Parnassides
Sublimiori destinarunt culmini,
Hunc laudis ardor, gloriaeque incendium
Blandis adurunt ignibus, quos non capit
Pullata plebes, sordibus suis ferox,
Caliginis patrona nugis obsita,
Nutrix quietis, obstetrix inertiae.
Erecta mens caelum tuetur, et sui,
Originisque conscia, ingenti calet
Amore laudis, urget, atque instat sibi,
Quantumque fama crescit, ipsa proficit,
Et laeta pulchrae conscientiae favet:
Mox inficetum vulgus arcet, et fugit,
Fastidioque liberali despicit.
Felix Georgi, cui Camena, cui Themis
Laudem auspicantur, imbuuntque honoribus
Insigne pectus, atque virtutis capax.
Nunc gloriae securus ingenti trahis
Famam triumpho. Diva praesidet Themis
Tuo curuli. Pone Phoebus, et Deae.
Novensiles sequuntur, et iungunt manus,
Iuxta recumbit Fama proximo loco,
Et eruditam amplexa dexteram tenet.
Te vultus acer, proditorque gaudii,
Doctamque digna laurus incingens comam,
Ardensque lena, coccinoque lucidum
Ostendat ostrum, segregatque ceteris
Aeternitatis candidatum, et gloriae.

FElix auctor, et arbiter iocorum,
Invenire facetias disertus,
Blandae vocis Erasmus architectus
Artem, quam Polyhymnia magistra,
Quos Phoebo didicit sonos magistro,
Profert denique, posterisque reddit:
Famam denique posteri reponent.

DAmmichius magnis tandem languoribus impar
Exuvias tenues ponit, et astra petit.
Quod superest, anima caelo superisque recepta,
Nos tumulo sancti condimus ossa senis.
Addimus et lacrimas, et bustum spargimus istis,
Et ferimus cineri dona suprema pio.
Hei mihi, quo mores tam lenes fata relegant.
Quis nil candidius patria nostra tulit!
Hei mihi, cur blandae mitis facundia vocis
Tam placide dudum desiit ore loqui?
Et vocem, et mores Ecclesia maesta requirit,
Funera privati deflent plebeia penates:
Nec patet in plures, egrediturve dolor.
Dammichii exsequias lacrimis communibus imus.
Et minimum est luctus, quod domus intus habet.
Publica maestities in vultu cernitur urbis.
Qui bonus est, partem vindicat inde sibi.

SEptentriones sumptuose lustrator,
Quocumque ab orbe sedibus tuis motum
Celebritatis fama Cimbricae traxit,
Regaliumque festa flamma taedarum;
Seu te voluptas, et libido spectandi
Inutilis, pretiosa, pervicax, vana,
Sumptus pati coegit, et moram suasit;
Seu te manendi taediumque, damnumque
Domum remisit irritum spei tantae,
Dum diva virgo de parentis amplexu
Aegre revulsa splendidas moras nectit,
Differtque laeti principis voluptatem:
Uterque praestinate Cassii librum.
Videbit alter diligentius cuncta,
Et se requiret, nec satis sibi fidet,
Semelque visa denuo recognoscet,
Nec ante visa, dum vel impudens custos
Exclusit, aut reiecit irruens turba,
Tumultuansque, nunc videre gaudebit:
Alter dolores ac inutiles sumptus
Non paenitendis nummulis redempturus
Lucro reponet, quod retraxerat, tempus.

IMmite fatum, triste funus, ac crudum,
Insignibus suspiriis frequentamus,
Dum lacrimis, convitioque crudeli
Afflicta mens vices doloris alternat.
Puer venuste, te nec innocens aetas,
Nec flos pudoris elegans, verecundus,
Vigorve mentis, luminumque pulchrorum,
Risusve mollis, et frequens, et argutus,
Non os disertum, delicatius malle,
Leporibus, facetiisque iucundum
Magno parenti luctibus fatigato
Ultra tuetur, aut reponit ereptum.
Qualis tenello flosculus latens nodo,
Quem vernus aer lenibus fovet ventis,
Sparsim salubri rore, rivulum iuxta
Grato tremore garrulum, susurrantem,
Gaudet videri, suavibusque stricturis
Tenerum ruborem prodit, et tamen celat,
Calycemque rumpit semihulcus obliquum:
Mox languidus fiduciam colonorum,
Opesque ruris invido trahit fato,
Quoties maligni turbinem cient Cori,
Aut vastas imber, aut nives procellosae,
Gravisque campis pinguibus furit grando,
Te vere primo molliter virescentem,
Et vagientem paene, de sinu matris,
Complexibusque patris abstrahens fatum,
Superumque livor, blande, dulcis Ulrice,
Prosternit ante debitam tibi pubem,
Fidemque fallit, destinatque telluri
Onus minutum, leniterque pressurum.
Iam dignus heres indolisque, famaeque
Summi parentis enitebat, et primos
Animus colores duxerat, venustumque
Virtutis omen fecerat secuturae.
Iam vota, spesque casta iunxerat mater;
Cum vota, spesque luctuosa tempestas,
Et immodesta Parca dissipat, tollit,
Atrocibusque fletibus patrem lassat.
Qui nunc reductus, abditusque crescentem
Sentit dolorem, lacrimisque consumptis
Turbam clientum submovet sera pulla,
Non ille leges consulentibus promens,
Non iura dictans, nec sibi magis dici
Leges dolendi passus, aut modum poni,
Includit ingens vulnus, et vacat curis.

VIx tristis Libitina tam venustum,
Tam carum abdidit sepulcro,
Vix dum desierat pater vocari
Plorans Pauliades, et orbitatis
Ipso in limine constitutus, alto
Testatus gemitu suum dolorem:
Cum vagitibus, aemuloque fletu
Fratrem poscere creditus, venustus
Recens editus expetitus infans,
Arridensque parentibus, reducit
Pulsa tristitia serenitatem,
Et suspiria, fervidosque luctus
Mutat denique laetiore vultu.
Tanto numina gaudio querelas
Compensant bene: non tamen vicissim
Distinguunt bene gaudium querelis.

DUm moritur frater, subito bene nascitur alter:
Non bene, dum frater nascitur, alter obit.

OCcurrunt dubiae luctus, et gaudia matri,
Ante rogum gnati dum parit illa sui.
Dic mihi, dum peperit, quo curat funera vultu?
Dic mihi, dum curat funera, quo peperit?

LUndii, Fabricii tui voluptas,
Sectator pietatis eruditae,
Verae religionis aestimatur,
Causam religionis adserentem
Insignem lege Grotii libellum.
Non hic , optime, quaere syllogismos
Algentes male, languidos, solutos,
Et quales pede proruuntur uno,
Vel quales recitat rudi popello,
Immani strepitu, rudis magister,
Dum quassat cathedram manu furente,
Post obsonia, fervidamque palpam,
Suffultus stomachum mero calente,
Sacris Grotius utitur pudicis,
Robustis agit ille rem lacertis.
Ille sensibus arduis, piisque
Argumenta rotat, trahitque mentes
Cordatis rationibus rapitque,
Et totum docet, ingeritque Christum.
Lundi, Fabricii tui voluptas,
Relinquo tibi Grotii libellum
Causam religionis adserentem,
Ut, quem coepimus invicem fovere
Blandis igniculis levis iuventae,
Primis laudibus eruditionis,
Post lectum tibi Grotii libellum
Amor religiosius colatur.

HActenus a vulgo, frater dilecte, remotum
Adseruit studiis dulcibus alta quies.
Blandaque Lugdunum cum pulchra dividit Haga
Ingenii dotes, deliciasque tui.
Post procerum plausus, monstres tua nomina mundo
Area virtuti latior unde patet.
Magna secuturae designans omina laudis
Statius, in famam nobilis auctor adest.
Posteritas tanti referens praeconia vatis,
Enumeret titulos, adiciatque tuos.
Si capit insignem virtutem; quicquid habebis
Nominis, opponat patria nostra sibi.
Sin minus; et laudes inscitia despicit illas:
Invidiam satis est promeruisse tibi.

VEnuste Blomi, corculum iuventutis,
Quem laudis ardor, morbus eruditorum,
Honesta labes mentis igneae, magnae,
Ultra profanae plebis extulit sordes;
Qui sacra Phoebi, masculamque doctrinam,
Amoenitates cum scientiis iungis;
Prodi venuste, dulcis, elegans Blomi,
Pulchraeque veritatis acer adsertor
Nuda lacertos: nobilique conatu
Illustriores auspicare successus;
Parentibusque, patriaeque communi
Miraculumque, gaudiumque promitte.

AMstelii iuvenes, qui tumbam fletibus istam
Spargitis, et tristes defigitis ante cupressos,
Quin lacrimas tandem nobiscum impenditis omnes,
Indignamque necem verbis feralibus ultum
Pergitis, et iusta maerorem incenditis ira.
Quod cecidit, tumulo quod secum condidit uno
Vossia virtutum quicquid laudare soletis,
Palladis invidia est. Sit fas iterare Dearum
Flagitia, et merito convitia dicere caelo.
Fumantes Troiae cineres, evulsaque saxa,
Ante aras priamum, natos ante ora parentis
Dudum Pallas habet spretae solatia formae,
Et Veneris praelatae. Iterum surrexit in iras
Diva novas, iterum funesta clade faretur
Livorem. et ne quid praesumptis laudibus absit,
Omne decus tollit, virtutes deicit omnes
Ambitio praeceps, et caecis mergit in undis:
Insignemque domum memorando fulmine quassat.
Vossia succrescens virtutis stirpe recenti,
Ibat honoratas inter spectanda puellas,
Quantum humiles celebs platanus supereminet ulmos
Quantum exsurgit Atlas, montesque cacumine vincit,
Nocturno quantum resplendet in aequore Luna,
Plena luce rubens, et cunctis purior astris.
Viderat hanc Pallas Batava sublimis ab arce,
Qua formosa caput Lugdunum tollit olympo,
Aeternasque artes, spem posteritatis, in orbem
Attonitum divulgat. Adhuc innoxia Pallas
Viderat hanc. nec dum indignam tentare ruinam,
Inque necem durare potest. Surgente puella,
Postquam iam solidas nacta est Cornelia laudes
Impatiens spectare parem, tandem aegide mota
Collegit rabiem, plenisque furoribus acta est,
Talibus exardens virgo Tritonia dicti,
Ut fuerat turbata comas: Mortalibus ergo
Ambiguum decus esse meum: semperque Minervae
Instituunt aliquam concurrere fata puellam?
Non impune tamen superis concurritur. Ultra est
Cynthia Maeoniam Nioben: Saturnia Iuno
Cadmaeam Semelen. Nec in una caede peracta est
Ira Deae totum complevit stragibus orbem,
Aemulus incessit quoties furor. Et mihi patrem
Esse Iovem memini, Martis germana nec hastam
Nequiquam gestamus; et hoc a vulnere sanguis
Manat, et infestus circum aegida sibulat anguis.
Pendere Idmoniam iam Lydia vidit Arachnen.
Illa tamen gracili contendere stamine tantum
Ausa, puellari congressa est aemula fuso.
Hanc quoque si palmam nobis rapuisset inultae,
Egregiam vero laudem mortalis haberet
Pectine percusso sub tegmen docta ferire
Insertum, et facili radio percurrere telas:
Qua captiva solet censeri laude necato
Sponsa viro. tenuis famularum gloria tela est.
Vossia congreditur cunctis virtutibus. Illam
Et mores aequant, et forma verenda Minervae
Da capiti galeam, laevamque incinge Medusae
Anguibus, audaci dextra gravis hasta minetur:
Pallada iurabis patrio descendere caelo,
Sed placidam, sed ridentem, pacemque duello
Miscentem, et blando moderantem dulce severo.
Accessit, mentis sollertia. Quicquid, ubique
Scire Deam fas est, quodque ignorare puellas
Humanum est, una complectitur indole virgo.
Quin nec nascendi iactat se sorte minorem,
Quae non ingenio cedit. Mihi Iuppiter, illi
Vossius auctor adest. Sed postquam eviluit omnis
Gloria divorum, pariter cum ture, molaque
Priscus in exstinctis refrixit Iuppiter aris.
Vossius emeruit doctrinae laudibus astra.
Hinc animos sumit Cornelia. Iunia mater
Adicit insignes proavos. Hac parte minorem
Me videt, et nullos numerantem a matre parentes.
Quo mihi Germani, si frater quilibet illi
Mercurium praestat, et nostrum nomine Phoebum
Exsuperat? Fortuna domus coniunxit Olympum,
Et bifidum Parnassum, et tecto Castalin uno.
Tot titulis subnixa, mea Cornelia Leida
Absistat: Pallasque sua dominetur in arce
Unica. Quin aliqua nos maiestate tuemur
Denique, et immani testamur strage dolorem.
Per facinus saltem tollenda est aemula regni.
Dixit at infelix, tantique ignara furoris,
Vossia Lugdunum, caros visura propinquos,
Supremum carpebat iter. Constrinxerat omnes
Tempestas hiberna lacus. et puppibus ante
Tentatam, admisso Boreas duraverat axi,
Et volucri ferro, pedibusque audacibus undam.
Terra rotis pariter rapidis, fluviique teruntur.
O nimium non cauta! placet peregrina voluptas,
Et lubricum praefertur iter. Fraterque, Sororque
Adsistunt, currusque citis infertur habenis.
Discurrunt pubes glaciali ludicra campo,
Innectuntque manum, et pedibus talaria subdunt
Ferrea, quaque venit Cornelia, mixta puellis
Laeta cohors iuvenum cursu volitante vigorem,
Ingeniumque probat. Confusae Naiades istis
Ingressae, nivibus sparsis sollennia ludunt.
Nec iam Leida procul. Miratur Pallas euntem,
Ut steterat summa spectans insignis ab arce
Mox odit: toto sugens scintillat in ore
Livor, et indomita coeunt in fronte furores:
Ac modo concursu, modo plausu offenditur omni,
Imperioque timet. Quin fato intendimus, inquit,
Virginis invisae. Proiectaque eminus hasta
Disturbat glaciem. Subsidit pondere currus,
Et misere excussam, nec tam crudele merentem
Exitium, infestis abreptam fluctibus infert,
Attonitus frater, et flens germana sororem
Frustra voce cient. Comites involvere cladi
Noluit, atque uno contenta est funere Pallas.

FRigore concreta quaecumque vagaris in unda
Impune, audacem siste puella pedem.
Hic ubi diductam glaciem, velique relicti
Conspicis exuvias: illa ruina mea est.
Quae fuerim, Batavus tibi Rhenus, et Amstela dicent.
Cetera cura piae posteritatis erit.
Si tamen est aliquid iactandum: Vossia dicor.
Sufficit hoc nomen, ne sine laude cadam.
Hoc quoque non solidum est, superi! mea gloria saltem
Nequaquam patris debuit esse dolor.
Tempore tranquillo felix transire senectus,
Et meruit puros, et sine nube, dies.
Hei nimis ingenti pretio sum filia dicta,
Si pariter mecum gaudia cuncta iactent.
Tam laudata domus si nostro fulmine tacta est,
Et patior fatum non ego sola meum.
Laetius hoc: nullo manes onerantur amore,
Quique fleat, nostro funere sponsus abest.
Quique parum iustis verba inclementia divis
Dicat, et a tumulo nolit abire meo.
Non memini sensisse faces. tantique triumphi
Parvus Amor laudem clamat abesse sibi.
Si tamen est aliquis circa mea busta viator,
Qui plenus lacrimis, et quid amavit, adest:
Sive aliquis tacito petiit connubia voto:
Ista, quae perii, spem quoque mergat aqua.
At tu, cui iuvenis placuit, nec amare recusas,
Fluminis hiberni disce timere fidem.
Felix, quam lacrimae, luctusque domesticus urgent:
Tu gemitus plures ad tua busta trahes.
Funere componis se dicet amator eodem,
Si pereas. Sponso vivis, et ille tibi.
Si tibi non parcis: ne sis crudelis utrique,
Quos uno fati federe iunxit Amor.
Denique, si qua voles, exemplis utere nostris.
Prodiga nec vitae virgo sit ulla suae.
Tutius irriguo violas decerpis in horto,
Aspera cum Zephyris pulsa recessit hiems.
Illic et choreas, innexaque brachia iunges
Mixta viris festo virginibusque die.
Nec tentare veto labentes lintribus amnes,
Qui tenues undas, et sine faece, trahunt.
Dum porrecta queat pendentem tangere ramum
Dextera, et excludat proxima ripa metum.
Me, quam fata volunt raptam fallacibus undis,
Sufficiat damno vos docuisse meo.
Hoc precor: erecta ne parcat postmodo pinu,
Quo perii, miserum nauta notare locum.
Qua si quis iuvenum, consumpto frigore, perges,
Inque tuo recubans dulcis amica sinu;
Commemorent nostrum saltem suspiria casum,
Eveniat liquidus sic tibi semper amor.

CUm de fluctibus aureum marinis
Cypris candida verticem extulisset,
Sparsis protenus expedivit undis
Fluxos pectine gemmeo capillos:
Mox cum littoribus recepta primis
Toto se Dea baltheo videndam
Ridens attonito dedisset orbi;
Statim lumine puriore Phoebus
Cinxit tempora, flammeumque vultum,
Incessitque recens Deos voluptas,
Et toto aethere gaudium reluxit.
Dum Cornelia mergitur, videtur
Inviso Venus excidisse mundo:
Et tot gaudia, totque amoenitates
Doris fluctibus omnibus resorbet.

STabat in exstincta defigens lumina gnata
Vultum verendis fletibus
Vossius, et gemitu diducens pectora grandi.
Iuxta pudica Iunia
Ut fuerant adstricta gelu, liventia membra,
Et ora morte pallida,
Fratribus ostentans, accurrentique sorori,
Et imbre largo perpluens,
Invisam, glaciem detestabatur, et undas
Crudelis auctores necis.
Sic priamus scissos deturpans, pulvere canos,
Querente iuxta coniuge,
Troilon ante annos raptum, Phrygiaeque sorores
Fratrem poposcerunt Deos
Deflexit livor, cum tam crudelia vidit,
Innoxiusque transiit.
Scilicet invidiae vacuum hoc modo tempus habebit,
Quod Vossius lacrimis dabit.

EXactis alter iam volvitur orbibus annus,
Et memini menses praeteriisse duos;
Cum tibi defunctae struxi, pulcherrima Phylli,
Absenti fictum, tristia dona, rogum,
Indomitus surdis quem nunc praeterfluit undis.
Aequoreas praeceps qua petit Albis aquas.
Quod potui, tumulum decoravi floribus omnem,
Et fudi in tenuem mollia vina pyram.
Et violas sparsi, et signavi carmine bustum:
Haec diva, o virgo, caelesti sede recepta,
Conscia tristitiae sint monumenta meae.
Haec vultum referant, moresque, piumque pudorem,
Quaeque mihi dotes, et placuere Deo.
Hic ego festivos oculos, mea vita, recordor,
Auctores flammae, deliciasque meae.
Haec referant illam, quae Dis praesentibus olim
Suscepta est nobis, non violanda, fidem.
Cum tibi iuravi, semper sine amore futurum,
Si raperent avida te tua fata manu.
Adfuit, ac praesens, ut erat mea verba notavit
Ipsamet, et memori condidit aure Venus.
Quam brevis illa fuit misero, et non vera voluptas!
Quor spes, me miserum, mors rapit ante Diem!
Ante diem iacet ah mea vita, nec ante videnda,
Quam premat immitis hoc quoque Parca caput.
Nec mihi iam solitis collum tetigisse lacertis,
Adspectuque licet, colloquioque frui.
Nec mihi, sed quorsum nequiquam ingrata revolvo?
Nil licet, aeternum flere, dolere licet.
Hic ego nunc sedeo maesta evinctus cyparisso.
Conveniens nostris luctibus arbor ea est.
Hic ego collapsum studeo componere bustum,
Dirutaque in formam colligo quaeque suam.
Inde importuno deiectos turbine flores
Sede sua moveo, substituoque novos.
Arentes illos, et iam languescere iussos,
Quatenus a pluvia destituuntur aqua.
Irrigat a nostris qui depluit humor ocellis,
Humor abundantis qui fluit instar aquae.
Quaeque datas tumulo, signum ferale, cupressos
Murmura, quae sparsas perstrepuere rosas,
Nulli causantur venti suspiria nostra
Hos agitant motus, et leve murmur alunt.
Denique, quae bibulas vox personat undique ripas,
Est testis luctus, indiciumque mei.
Triste canit mecum viridi Philomela sub umbra,
Et lacrimas flenti commodat una suas.
Ipse meo fletu, maestos miseratus amores,
Albis in indomitis fluctibus ingemuit.
Ingemuit, sed mox, quo tandem pertinet, inquit,
Taedia ad ingratum plurima ferre rogum?
Semper eris sine amore miser. sed stultior ille est
Mortua qui infelix ad sua vota vocat.
Decrepitos lugere iuvet. florentior aetas,
Dum licet, et fas est ludere, semper amet.
Ipse ego si fluctus, quos perdo, perire dolorem,
Causa foret lacrimis quaelibet unda meis,
Unde undam sequitur: si defluit illa, sequetur
Altera, materies quaelibet apta mihi est.
Non omnes eadem rapuerunt fata puellas.
Crede mihi, ad tantum non facit una gregem.
Crede mihi, in silvis quaecumque exscinditur arbor,
Non, quod ubique vides, abstulit una nemus.
Iam quoque nescio quae mentem formosula flexit,
Et potuit sensus sollicitare tuos.
Perge modo, haec illa est, quam non contemnere possis.
Et tibi quae placeat, quaelibet hora dabit.
Non est quod venerem, puerique Cupidinis iram,
Aut tristes metuas in tua fata Deos.
Divitiae cupidis, et opes addantur avaris:
Et tamen iratas perge timere manus.
Non minuit sua regna Venus, nec amoribus ullis
Invidet. hinc famam colligit illa sibi.
Dixerat. occuluit tremulum caput abditus undis
Nec potuit curas ille movere meas
Hoc iuvet, et lacrimis, et questibus indulsisse.
Laetitiae tumulus meta sit iste meae.
Hic me perpetuis confectum fletibus olim
Condite, et has nostras, o socii, exuvias.
Tu, Lundi, carmen tristi superaddito busto
Aut hoc, aut liceat substituisse tuum:

QUalis maesta parens natum inter spemque metumque,
Absentem lacrimis invocat usque suis.
Temporaque optati reditus, solesque propinquos
Anxia sollicitis dinumerat digitis.
Saepe timet, totiesque sibi quem dixerat olim,
Promissum queritur praeteriisse diem.
Quique nocent casus, quaecumque pericula quondam,
Praecluduntque vias, iniciuntque moras,
Haec sibi fingit amans, et in omni pallida sorte
Angitur, in luctus ingeniosa suos.
Sive viae valido obsessae narrantur ab hoste:
Creditur hostili procubuisse manu.
Sive venenatos spargunt contagia morbos:
Creditur infestae praeda fuisse neci.
Omnia cum metuat, sperat tamen omnia demens.
Fluctuat , ut dubiis acta carina Notis.
Ipsus donec adest, et praesens omnia tollit
Filius adventu spemque metumque suo.
Accurrit genitrix, natique infusa lacertis
Oscula per longas dat repetita moras.
Et trepidat misera, et media inter gaudia plorat.
Vix quoque tunc credit non sibi verba dari.
Sic te, divinae Themidis, Brodere, sacerdos,
Accipiet dulci patria terra sinu
Gaudebitque suis tandem retinere lacertis,
Quem toties tanta flevit abesse mota.
Scilicet undecimae redierunt frigora brumae,
Fecit et autumnos Pleias orta decem.
Postquam longinquas, vir magne, remotus in oras
Liquisti patrii dulcia rura soli.
Nunc demum patriosque lares, Cimbrosque revisens,
Ingratae recoles taedia longa viae.
Et velut Aegeis cum navita fessus ab undis
Prospicit optatas non procul esse casas;
Laetatur, sociique et dant carae oscula terrae,
Dulichius patriae quae dedit ante suae;
Sic quoque post visas per tot discrimina gentes,
Mollia concipient otia, laetus eris.
Cum tamen accipiet reducem te Cimbrica tellus,
Turpis erit, scisso conspicienda sinu.
Scilicet immunda est: ornatus abstulit hostis,
Nunc tegit albentes trita lacerna pedes.
Forte tument oculi: signum est, flevisse suorum
Direpta hostili pignora cara manu.
Squalebuntque comae, et concretae sanguine vestes:
Vulnera periuro plurima ab hoste tulit.
Est tamen in vultu gravitas, et vivida virtus:
Illaque vis animi, quae fuit ante, manet.
Vide age, natalisque saluta rudera terrae:
Vade age, candidior proximus annus erit.

VIdi, qui nostros in crimine poneret annos,
Quodque iuventutis flos mihi primus eat.
Qui coma quod rigido non subsit plurima mento,
Culpet, et hoc vitii nomen habere putet.
Di faciant, possit tantum illud carpere livor,
Ultima delicti summa sit ista mei.
Nil mihi praeterea, quod dicat crimine dignum,
Invidus obiciat: nec reperire queat.
Scilicet hirsuta speciosus, Mopsule, barba,
Nil praeter setas, quod videatur, habes.
Cetera sat stupidus. Nil tot reperitur in annis,
Quod nequeat barbam dedecuisse tuam.
Est aliquid primae laudem quaesisse iuventae
Est aliquid plebi non placuisse tuae.
Nos aetas non magna, et vix dum prima pubes
Recta ad Pegaseas impulit ire Deas.
Sive error, seu, dulcis ea est persuasio mentis:
Propitio videor ire per ista Deo.
Iudicio placeam, nec cetera quaero, VagetI:
Hoc mereant pretium carmina teste suum.
Is mihi, cum lepidus nostro blanditur amori,
Extollit venam, versiculosque meos.
Sive id iudicium est: sive, ut magis exciter, inde est:
Egregios stimulos, nec leve calcar habet.
Phoebe pater, faveas potero crescentibus annis
Cum reliquis cursu vatibus ire pari.
Nil mihi vobiscum est, quis vulgi quaerere laudem
Exiguas tanti est: me meus ardor agit.
Ardor, et erectam rapit ad sublimia mentem:
Obveniat votis dum mora nulla meis.
Scilicet haec rata sunt: et sternuit omen Apollo:
Signaque praemittunt ex Helicone Deae.
At tu, qui nostros attente inquiris in annos,
Cui soli potui tardius esse senex.
Crede mihi, hirsuto si qua est prudentia mento:
Praecipuus poterit vel tuus esse caper.

NIl mihi vobiscum est: sat lusimus: ite Camenae.
Fabricius vester non erit: ite Deae.
Gloria non tanti est, aut vani munus honoris:
Non tanti est vulgum post habuisse sibi.
Sustineant alii formam, titulumque poetae,
Et nectant capiti laurea serta suo.
Me mea fata, Deae, retrahunt a laudibus istis:
Et pudet in vestris nomen habere sacris.
Vulcanum orabo, vel, quae tenet aequora, Tethyn.
Excipiat versus ille, vel illa meos.
Ardebunt medio rectius illa foco.
Dicite, quid prodest, vestras, Musae, ire per artes?
Adiunctos studiis noctibus esse dies?
Innocui vates si sunt ludibria vulgi;
Et nihil his sacris vilius esse potest.
Si de plebe aliquis, si mundi turpis agyrta,
Possideat tantum plurima, maior erit.
Scilicet hanc soecem decuit praeferre poetis?
Et sacri vates non pia turba sumus?
Vidimus e vulgo sordentes pluris haberi
Quoslibet, et nostras nil valuisse Deas.
Scilicet has Veneres formosa pecunia ducit.
Nemo volet vatem quaerere, quaeret opes.
Ascraeus si forte senex, qua ante solebat,
Adducat patrias ex Helicone Deas;
Si zonam attulerit dives, nummosque, placebit:
Sin minus: o alias quaere poeta Deas.
Ah pereat, qui primus opes, et divitis auri
Pondera divino fecit honore coli:
Virtutem praeferre aliis, postponere nummis:
Turpiaque invisae ponere templa Deae.
Is primus molli corrupit saecula luxu;
Ex illo vates sordida turba sumus.
Phoebe vale, Clatiaeque Deae: nunc denique lucrum
Quaerimus; a vestris exulat illud aquis.
Quaeque aliquo pretio se possint vendere discam:
Venduntur minimo carmina: Phoebe vale.

QUis mihi nunc caecum non affirmabir Amorem,
Aut oculos blandi tegmen habere Dei?
Non fuerit quondam: poterit nunc esse videri
Talis, et in multa cernere luce nihil.
Dicebam: Calle, sola es formosa, tuumque
Non dedignetur Iuppiter ipse torum.
Oenonae potuit forsan praeferre Lacaenam
Priamides. posset non tamen ille tibi.
Et quam germanae voluit proponere Theseus.
Debuerat formae posthabuisse tuae.
Aut tunc vixisses, aut nunc superaret uterque;
Perfidiae fueras causa futura novae.
Quam timeo, ne non te quisquam dignus haberi
Possit, et hanc formam demeruisse sibi.
Dicebam. Potuit Thersites. Numina testor;
Nil erat istius turpius ore viri.
Aspera forns: facie nil soedius: inspeice vultum,
Cetera deformis. Tamen hic tuus, optima Calle,
Hic tuus, infelix virgo, maritus erit?
Hunc ulnis, formosa, tuis, nitidisque lacertis,
Et potes in tepido blanda tenere sinu?
Iste tuos oculos, et candida colla prehendit?
Iungit et ad roseas sordida labra genas?
Iste (pudor) Calle, tua lactea pectora tangit?
O alia fuerant illa premenda manu!
Iamque toro iunctus tecum, formosa, recumbet?
Quid facis? amplexus inquinat ille tuos.
Adstitit irato ridens Venus: utque locuta est,
Protenus in caelo nulla procella fuit.
Si turpe est, deformi, inquit, nupsisse marito,
Dedecus hoc primum debuit esse meum.
Mulciber Aetnaei fuligine sordidus antir,
Quo magis est foedus, gratior usque venit.
Si nescis, dulce est, si quid maculamur amantes:
Et iuvat in multa labe videre genas.
Immundus fuerat, fuerat deformis Ulysses:
Penelope carus non minus ille suae.
Huius in amplexu quae non invita iacebat,
Et semper voluti, filia Solis erat.
Quaeque annos septem possedit, blanda Calypso
Non potuit iussu non retinere Iovis.
Femineum est vultus, et formae nosse decorem.
Sit naevus pulchri multus in ore viri.
Quaeque marem monstrate queant, non dedecus esto,
Priamides pastor solitus formosus haberi,
Sed tamen in reliquo corpore mollis erat.
Crede mihi, ex illa magna est fiducia fronte:
Et licet a facie non dubitare virum.
Horridus, et minime pulcher Tirynthius heros
Densatas aluit cruda per ora comas.
His tamen a foeda maculatis caede ferarum
Maeonis haud timuit oscula ferre genis.
Saepe aderat crebra cum labe: decentior ibat.
Deformis multo sanguine: pulcher erat.
Adde, quod obscura velantur talia nocte:
Nec pudor est oculis opposuisse manum.
Quicquid erit: tanti non sunt sine crimine vultus,
Formaque, si chare venditur illa nimis.

FAbricii natalis adest: et abestis amici,
Pectora prae nivibus candida Sithoniis.
Nec licet ad positum praesentibus esse Lyaeum:
Nec licet ad partes vina vocare suas.
Non fari bona verba, aut carmine ducere noctem,
Non mutare suis seria mista iocis.
Omnia fata negant: patriis ego sola in oris
Annua natali sacra tuli Genio.
Solus ego, socii, nostrum semotus ad Albim,
Vos satum huc illuc nostro subduxit amori.
Et cogor magna parte carere mei.
Leucoreas suavi veneratus carmine Nymphas.
Demulcet blando Lundius obsequio,
Non humilis vates. Petraeus Norica in urbe
Iurgia clamosi tractat, et arma fori.
Iungius ad patrium Musas, sua numina, Storam
Et silvas inter, et colit inter oves.
Hic volvent, dulces, antiquae volumian, curas
Colligit aeternas, et sibi servat, opes.
Et tu Lunacriis pridem vicinus in oris,
Maxi, pars animae non moritura meae,
Tu nunc Lipsiades (Haec sunt tua fata) Camenas
Eloquio poteris detinuisse tuo.
Audite, o superi, meque ista sistite in Urbe;
Et coeant uno corcula bina loco.
Intonuit laevum: quod posco, convenit omen.
Vertice sternutat Phoebus ab Aonio.
Et mihi, nescio quid, mens non ignara futuri
Speranti tacito suggerit indicio.
Interea, dilectae animae, salvete subinde,
Quo vos cumque volet Phoebus abesse loco.
Salvete absenti: cum fata, Deusque iubebunt,
Quo nunc mente feror, corpore iunctus ero.

DIcebam: valeat cum carmine carminis auctor.
Aonides Divae, non ego vester ero.
Sperno leves hederas, puerilia munera vatum.
Area non nostris illa teretur equis.
Dicebam, et teneros, mea prima pericula, versus
Ausus eram tristi velle abolere rogo.
Et iam detuleram comburere. risit Apollo,
Irritaque infusis omnia fecit aquis.
Vigant exigui lusus, si forte merebunt,
Et superis visum est, qui vetuere mori.
Scilicet in gnatos scelus est saevire parentem;
Quaeque abolet fetum, non pia mater erit.
Nunc quoque, qua fratrem Colchis saevissima quondam,
Quaque tulit gnatos, est scelerata manus.
Impia convertit turpe in sua viscera ferrum:
Quae peperit, prolem sustulit illa suam.
Di prohibete nefas. soboles mea vivat in annos,
Causaque sit famae quantulacumque meae.
Nec, si non magno mihi curritur orbita Circo,
spectabunt nostras nulla theatra rotas.
Pro modulo mea navis erat. si magna negata est,
Exiguas nobis per vada linter eat.
Tantum opto summos leviter gustare liquores.
Hoc satis est alii pocula plena bibant.

VIx sua post varios suspenderat arma tumultus
Cimbrica non tanto turbine digna premi.
Vix tumidum exeussit modo non oppressa Gradivum,
Et rediit ridens in sua regna Venus.
Cede meis Mavors, dixit Cytherea, duellis.
Tellus ista Deos non feret una duos.
Cede age, si numquam nostros Vulcanus amorem
Impediat solitis, et mea furta, dolis.
Espetis amplexus? amplectere, basia? sige.
Nec numerum quaeras, mea lux, mille offero lusus.
Tota subimperio terra sit illa meo.
Utque libensfacias, succedent proelia bellis.
Cetera conveniunt: sanguine nostra carent.
Risit, et est tanti, dixit Mars, vendere terras.
Et iam sola suo regnat in orbe Venus.
Lascivusque novas nunc demum impune sagittas
Spargit, et exsultat restituendus Amor.
Et iam non solitas agnoscit Cimbrica flammas.
Qui domibus fuerat, mentibus ignis adest.
Et iam multorum quae viderat ante cruorem:
Multorum lacrimis ora madere videt.
Et vix illaesos, qui sint sine vulnere, cernit:
Inque animo paene quolibet haeret Amor.
Ardent innumeri, sed non feliciter omnes.
Nec simile in laeso pectore vulnus alunt.
Quos Venus, et dubio turbine ludit Amor.
Hei miseros! sinulla venit medicina dolori;
Flammaque non ullum tanta levamen habet.
Nec tamen excutiunt, qui primo insedit, Amorem.
Si nescis, ignes non movet ille suos.
Et poterit pennas forte amisisse videri:
Cum primum invaluit, non volat ille puer.
Te quoque Diva Themis, nuper, Latere, videbat
Nec nostri poterunt, inquit, subsistere alumni?
Et puer in populum ius habet ille meum?
Dixit; et ad teneram ridens conversa Dionem:
Tu quoque, si fas est, in mea regna veni.
Parce meos tantum crudeliter urere cives.
Sufficiat telis succubuisse tuis.
Et placidos ignes, incen dia mitia praebe:
Et non ille puer tetricus esto Deus,
Annuit, atque infusa Deae pulcherrima Cypris,
Plurimaque admiscens oscula, dixit, erit.
Inde tuas crevisse vides, vir maxime, flammas:
Sed quas affuso nectare pascit Amor.
Augerique novos, et gliscere suaviter ignes,
Et non inviso pectus amore premi.
Quem tua nuc virgo teneris complexibus auget,
Accumulatque novis usque cupidinibus.
Cimbrica iuravit: Neptunum testorutrumque,
Non est in regno pulchrior ulla meo.
Seu videas vultum? poterit Venus esse videri.
Seu mores: Pallas, vel tua, Phoebe, soror.
Haec flexit formosa, et mitiv vulnera fecit,
Qualia Leda suo fecerat ante Iovi.
Haec eadem, Latere, tuis inclusa lacertis,
Persuasa ad bland um Cypridos obsequium,
Ne prius effugiat iucundi vincula nexus,
Quam vulnus fecit quod tibi, tollat idem.

SI qua fides tenebris, et habet sua numina somnus:
Esse peregrino captus amore potes.
Nec nihil illud erat, quod nuper imagine somni
Vidimus. hic verum si reperire licer.
A superis erat ille sopor. ne credere nolis,
Et qua prodierat, cornea porta fuit.
Nox erat, et nullum metuebant sidera solem,
Nostraque erant solito membra levata toro.
Cum mens interea (nam quo non somnia ducunt?)
Acta est per varios, ceu aliena, locos.
Forte velut rediens, multosque vagata per obers,
Vila est a vestris non procul esse iugis.
Norica sublimi qua surgunt maenia fastu,
Magnificaeque urbis nobile fulget opus.
Iamque videt vestri prope dissita tecta Lycei:
Parva quidem, sed quae sic quoque nomen habent.
A Musis locus ille calet. procul este profani.
Non pater haec quovis Urbs adeunda pede.
Si quis sensus inest somnis, vel inesse putatur:
Hic ego Petraeum quaerere visus eram.
Campus Apollineae suberat cultissimus Urbi:
Innocuas lauros passim, florumque colores
Cingebat Paphiae myrtus amatae Deae.
Hic mihi Petraeus primis occurrit in herbis.
Nec solus: lateri iuncta puella fuit.
Myrtea serta aderant, et candida vestis uttique,
Fallor, anhic Veneris dicitur esse color.
Ille tamen leviter formosae infulsus amicae
Ibat, et haerebat totus ab ore Deae.
Qualis in amplexu dominae Tirynthius hospes
Lydia per campos dicitur isse tuos.
Qualis et ad Xanthum, cum nondum Graia placeret,
Iuncta ibat Paridi patria nympha suo
Si licet in somno: testor, Petraee, fuisti.
Irae materies, invidiaeque mihi.
Accessi: nec enim tu respondere parabas:
Porrexi dextram, nec tua iuncta fuit.
Ut qui Gorgoniae modo viderat ora Medusae,
Protenus obriguit et sine mente fuit:
Sic tuus in dominae stupuit, sine voce labellis
Vultus inalbescens, pallidiorque nive.
Vix ubi Margaridos nomen, dominamque peiorem,
Instabili quondam federa pacta fide,
Cum primos ignes, et vulnera prima referrem;
Visus es offenso signa dedisse pede.
Cetera seu saxum. Tantum non dextra papillas
Pressisset, fueras hac quoque parte lapis.
Iamque ego dum tanto convitia quaero stupori,
Teque subirascor dememinisse mei:
Cessat, et invitis decedit somnus ocellis.
Sed tamen est animo pars bona fixa meo.
Et iam non dubito (nec sempersomnia fallunt)
Quin ista tuleris vulnus in urbe novum.
Quin tua dicatur nunc barbara Margaris illic,
Et rudis, et verbis ingeniosa parum.
Accedens formae placuit sollertia vocis,
Quaeque peregrino mollius ore sonat.
Scilicet argutae, Petraee, ignosco puellae,
Cui praeter faciem vox quoque lena fuit.

ECce meos Batavos visit, patriaque relicta
Scilicet a nostro properans feliciter Albi,
Rhene pater ripis gaudet adesse tuis.
Et petit a domino consueti moris honorem:
Invitatque manus ad sua sacra meas.
Accedas, Cramere; dies tibi dicitur iste.
Fabricius Genio vina, tibique parat.
Vina sua Genio, genitale notantia tempus:
Et nova quae pariant gaudia, vina tibi.
Scilicet hac ex luce fluentes ordinat annos,
Qua lepidum posuit optima mater onus.
Qua mihi veridicae, quas omnia fata sequuntur,
Neverunt vitae stamina prima Deae.
Si qua fides, natum tremulis excepit in ulnis
Atropos, aeternis de tribus una soror.
Et leviter digitis deducens vellera, dixit:
(Audierat retuli quae mihi dicta parens.)
Tu quoque blande puer, non inficiande Camenis,
Facunda Aoniis ora rigabas aquis.
Vive modo dilecte puer, gratissime Musis.
Et patriae quaedam gloria cresce tuae.
Dixerat. adsensere Deae. perque aera latum
Quae plaga dextra fuit, tota serena fuit.
Atque ea sive negavit iniquus, sive benignus
Iuppiter eventum iussit habere suum,
Securus, Cramere, age ter tria pocula amici
Sospitis, atque iterum ter tria sume tui.
Ite Deae Aonites, cras vos revocabimus omnes.
Iste dies nobis festus agendus erit.
Huc cyathos. Cramere; et mollia tibi corona.
Proposuit siccis omnia dura Deus.
Non aliter fugiunt curae, tristesque labores:
Ut fugiant curae fortius adde merum.
Et bene me, bene te non unis adicere votis.
Cetera vicino trade ferenda mari.
Et neque, cur pereat bellis Germania, quaere;
Quisve armet reges inde, vel inde furor.
Et neque, quid Sueci, quid magni Caesaris arma
Disponent Superi. nihil est, quod quaerimus ista,
Quae tegit obducta condita nube Deus.
Fata viam invenient. Vina huc, Cramere, rosaque.
Nec tibi, nec sobrio nunc licet esse mihi.
Dicamus bona verba: procul, procul horrida bella:
Ter tibi fit Briareu: ter tibi sancte Geni:
Ter Charitum trigae: toties tibi candide Phoebe:
Bis toties Musis: bis toties Veneri:
Si qua animum, Cramere, tuum formusula flexit,
Huic tacite cyathos, si lubet adde duos.
Vivamus dum fata sinunt, dum non perit aetas.
Quis scit an haec iterum sit reditura dies?
Interea, Cramere, optes, ut semper amico
Candidior redeat, candidiorque tibi.

HEinsiade genio libamus tura, merumque.
Exeat a facris turba profana meis.
Qui malus est, lepidis qui vatibus invidet, illinc
Sit prcul, hanc lucem nec putet esse suam.
Laeta verecundus nobiscum festa frequentet.
Bacchus, et innocuae tresque, novemque Deae
Nec te, diva Venus, puerosque arcemus Amores.
Vos quoque cum Musis Heinsius ipfe vocat,
Quo valet, ingenium vobis debere fatetur.
Peneque Pegasea plus potuistis aqua.
Ingentis meriti lux conscia prodidit Orbi
Heinsiaden. vestri muneris ille fuit.
Eminus a Pindo cum sternuit omen Apollo,
Omina narratur bina dedisse Paphos.
Crescentem Cypris Phoebo divisit alumnum,
Et iuveni partrium diva praeivit iter.
Illa domus teneris adsuevit amoribus olim.
Heinsiades patrias ventilat inde faces.
Nec negat ardenti genitor concedere gnato:
Indolis heredem nec negat esse suae.
Qualis, Phoebeus quoties deterbuit ales,
De mediis flammis altera prodit avis.
Illa piae volucri, pennasque, apicemque reponit,
Auratumque iubar; perpetuamque facit.
Heinsius in pulchro iuvenescit carmine grati;
Quodque amat, exemplo sentit amare suo.
Sed sacra natali Genio facienda supensunt.
Pone puer cyathos, innocuumque merum.
Nil sine laetitia Bacchi succedere narrant.
Fundite thyrsigero pocula prima Deo.
Mox Veneri, Phoeboque, tribusque, novemque Deabus.
Numinibus lepidis indiget ista dies.
Tu quoque cum Superis gnato tua gaudia confer,
Nec promptis, HEINSI maxime, parce cadis.
Quicquid habes vasta complexum mente, remitte;
Et tua folenni seria tinge mero.
Quae mihi formosa patera est evincta corolla,
Hanc Genio gnati fundo, liboque tui,
Inde tibi Genioque domus. Inniteris ipse,
Et domus Heinfiadae, tantaque fama, tuo.
Quamlibet immensum sobolem limitte per Orbem,
Ingenii fetus, et monumenta, libros:
Heinsiaden malles vel tota laude redemptum,
Et tibi iam tanti gloria nulla foret.
Iunge merum votis, quae filius audiat ipse,
Seque patris curam sentiat esse sui.
Vivite felices: et tu, pater optime, cresce
Ingenio gnati; laudibus ille tuis
Zverius extendens nobiscum vota, precefque,
Laetitiae partem vindicet inde sibi.
Iamque animi curas aliquo distinguere Baccho
Quaerat, et hanc festam gaudeat esse diem.
Macte Heinsi sacrisque tuis, votisque tuorum
Stamus, et ante aras folvimus ista tuas.
Lysa comam spargit cumulatque altaria donis,
Et iuvat orantes, et praeit ipsa preces.
Illa mero medico laetatur pingee mensam,
Nec, quod amat, posthac dissimulare potest.
Nunc et amatorem centum complexibus urget:
Nec timet invidiam: nec memor ipsa sui est.
Illa suo Heinsiadae proprios transcriberet annos,
Si possent superos flectere vota Deos.
Et flexit Superos, quaecumque puella Deorum
Pro tam festivo vate poposcit opem.

QUi me inter arma, Nordovix novenarum
Mystes Dearum, non novelle, non prisce,
Sed sic utrumque, ut utrum sies, parum constet,
Puer diserte, non puer, vir imberbis,
Qui me inter arma, non inermibus chartis,
Sed de pharetra maximi Deum telo,
Telo Merillae fulminum, gravi telo,
Ignotus ignotum feris, et invisum,
Mox invidendum: Laureate Fabrici,
Sed imter ulnas educantium, ad cunas,
Et ante cunas Laureate Fabrici;
En dexteram, fidemque, si quid hoc tanti est,
En pectus imum, et intimum, en amicorum
Esto meorum; per fidem hanc, per hanc dextram,
Per Heinsium commune nomen utrique,
Commune numen, ctescet ille crescenti
Coaevus aevo, fixus, acer, aeternus,
Par ardor illi, quem fovetis utrinque
Fabricius Merillae, et illa Fabrici.
En arte Coa prorsus et Galenorum
Caeco apparatu, quo magis meus fiat,
Nihil necesse est. Vixerit senex Cous,
Fac totus in te vixerit (quod ut cano
Fiat mereris iam puer) quid exspectem
Nisi ut propinquis aeger a manu tanta
Reddat, quod ipsa Clotho venerit vivam,
Et sim diu, qui nil quidem refert an sim?
At qui sepulto cespitum gravi mole,
Gravioribus negotiorum, et armorum
Sin Patriae, nec Principi, sibi exstincto,
Surdo, silenti, nescio Camenarum,
Permessidos, Pindi, tui, sui, trunco.
Vitam remittis, et procul iubes vivam,
Iubes loquar, audiam iubes, iubes cantem,
Permissidem credam facis, facis Pindum
Colles cruentos, et sororibus divis
Quasi interesse, qui sororibus diris
Quacumque victor, aut revector, intersum.
Cuius Galeni, cuius e Deum turba
Potentiorum
Manumque, opemque, magne tiro, non vincis?
Me caecus error, me profunda caligo
Involvit, aut mortale non facis factum,
Qui me inter arma, Nordovix novenarum
Mystes Dearum, neminem, nihil nutu
Novum creasti, nempe recreavisti.

DOusa pater vatum, patrii tutela Lycei,
Quo nil candidius terra Batava tulit,
Littora Nortvici, camposque accendit, et amnes,
Ipsa Venus, Venerisque puer, quos lusit amores,
Quaeque Idae fixit basia mille suae,
Inscripsit foliis: flammasque, et carmina Nymphae
Hauserunt patriae, Nereidesque Deae.
Tota calet tellus, et adhuc locus uritur ipso:
Quem Phoebo iunctus nunc quoque sacrat Amor.
Dignus utroque Deo vates meus arbet utroque,
Nec Paphae nec minus igne calet.
Incola Nortvici pariter Pindumque, Paphumque
Hausit. amatque simul, nec moritura canit.
Dousa meus doctos Nortvicum transtulit ignes.
Nunc afflat vates numine Dousa suo

FAllimur, an steriles inter Parnassus arenas
Surgit, et aequoreis proximus exit aquis?
Non Helicon, non Phocis abest tellure Batava
Fundunt Castalii pocula plena lacus.
Nobile Nortvicum, florent in pulvere Musae,
Inque tuis scribunt carmina docta iugis.
Nec tamen exsuccos feriit levis ungula colles,
Aut latices ictu Bellerophontis habes.
Fabricius fontes aperit, novus incola vatis
Officio totis luxuriatur agris.
Hoc donat iam Saxo tibi, quod debuit Albi.
Invenit in silvis, quod canat, ille tuis.
Quum magnos repetis, Batavum miracula, Dousas,
Post Dousas cupias hoc quoque teste loqui,
Si pius est, quisquis Patriae praeconia solvit,
Bis pius est vates, qui peregrina canit.

IDA Cupidineis Dousae cantata libellis
Obvia Fabricio facta, Merilla, tuo.
Protinus invasit collum, lentumque, tenaxque
Basiolum impressit. Quid levis Ida facis?
Dousa tuus non est, non hic tuus, Ida, poeta.
Non est: sed Dousam credidit Ida suum.

TUlicet in Batavis, patrio semotos ab Albi,
Dulcia tranquillis otia rebus agis;
Et modo Nordovica colis, tua gaudia, Tempe,
Quaeque latent istis montibus Oreades;
Et modo, qui Leidam circumstrepit undique, Rheni
Threicio fragiles carmine sistis aquas;
Quis caput extellens pulcherrima Neptunine
Murmura siccatis imbibit auriculis,
Vicinamque serit sublata voce per urbem,
Ut stupeat lenes Heinsius ad numeros:
Heinsius ille sui Varro clarissimus aevi,
Quem caelo similem vis facit ingenii.
Non tamen est laudanda tuae petulantia Musae,
Quae narrat, quod me calcet Amor pedibus,
Noc scio quid sit Amor, nec multum scire laboro.
Dicitur armata spicula ferre manu.
Est mihimens Phoebo, studiisque dicata Minervae,
Qualia, nulla trucem cum tenet hasta, regit,
Herculeos animo mallem tolerare labores,
Stymphalicasque sono vincere pelvis aves,
Antaeumque gravimembrorum mole timendum
Conari invalidis viribus opprimere.
Iudice Fabricio. sed enim quia credor amare,
Saepius inquiro pectoris in latebras.
Et quia vix falli potis est in amore magister,
Quem Veneris puer, et quem legit ipsa Venus;
Proque suo statuunt Nasone incauta iuventus,
Quo sub in his quae sunt commoda proficiat:
Rumino quid Seliae faciam cum limina viso,
Unde meus certo cognitus esset amor.
Nempe rubor malas turbat, tigor occupat artus,
Verbaque, quae veniunt, dimidiata loquor.
Inde premo digitos et lactea colla lacertis
Ambio, et humidulis oscula do labiis.
Et quibus, Idalius qualem nec pusio fundit
Unquam caelicolis, effluit ambrosia.
Quin mea furta etiam nuper tibi visa fuisse
Noctis, ais, longo tempore concubio.
Stat Selia ante fores, ac me deducit euntem,
Forte humeros Seliae candida palla tegit.
Tumque ego, quae indubium doceant sub pectore vulnus
Atque vale abscedens exprimo post gemitus.
Ergone Fabricius nostra haec secreta notavit?
Credite Fabricio, Leeuwius omnis amat.
Ast amat q quovis quae digna putatur amari:
Dein ego iam partes ipse subibo tuas.
Quod vero Seliae vis postposuste Merillam
Flagitium primus nunc ego dico tuum.
Invidus est, quisquis de me male iudicat, et me
Invidia pectus dilacerare putat.
Non mea vipereo suffulsa est lingua veneno,
Pallor ab alterius nec mihi sorte venit.
Diligo quos virtus, et quos sollertia mentis
Fortunae donis luxuriare facit.
Quique meis etiam votis contrarius obstat,
Saepius esse meo dignus amore potest.
Trans mare vicinos petiit tua vita Britannos,
Huc praebent celeres ventus, et unda vias.

LUsisti satis, et satis Merillae
Cantasti numeris leves amores,
Venustis numeris et eruditis,
Fabrici, iuvenum venustiorum
Laus non infima: maius est agendum.
Et Musae veniunt severiores
Colendae tibi, quaeque Batavorum
Refellant bene Martialis aurem.
Annos innocuae rudes iuventae,
Ut decet, lepidis damus libellis:
Sed postquam gravior nitescit aetas,
Nos totos tetricae damus Minervae,
Quae mensas faciat focosque pingues.
Teque Albis reducem videre gestit
Non tantum facilem, puto, poetam,
Quamvis et facilem velit poetam,
Sed iustum quoque flaminem THemistae,
Aut gnarum quoque flaminem Aesculapi,
Qui servet vegetos probosve cives.
Et nunc tale tibi vigere pectus
Monstras omnibus, omniumque vultus
Dum quicquid chymicis boni paratur,
Scrutatoribus optimi metali,
Magni dogmata iungis ad Galeni,
Et quid iudicio scholae relinquis
Quam nuper Paracelsus erigebat.
Haud fungi penitus recentiores
Habendi, licet id superba multum
Coa natio, pertinaxque multum.
Credi postulet: aegritudo cedit
Non auctoribus his, vel his, vel illis,
Fideli ast opera, et manu perita.
Verum quandoquidem quid imminutae
Meti subsidium sit argumentis
Doces indubie hinc et hinc petitis,
Sive insomnia spiritu meatus
Infestent cerebri, sopore sive
Sensus undique ferreo ligentur,
Seu penuria, sive plenitudo
Constrictus habeat prematque nervos,
Seu deliria spissa implicata
Deturpent rationis officinam,
Dic sodes mihi (praemio trecentos
Ultro polliceor statim phalaecos)
Ut sanes homines polliciores,
Qui solum bene disputant tacendo,
Et mali nihil integram per horam
Vel prima fere syllaba loquuntur.
An Rhazes tuus id, vel Avicenna
Non scripsere tibi genus medelae!
Huc ergo, mihi praemio trecentos
Ultro polliceare tu phalaecos,
Medelam tibi porrigam probatam.
Sed prius peragas tuam (potesque,
Qui facundus et eruditus audis)
Felici omine disputationem.
Ut dein Vorstitus, ille flos medentum,
Natus optimus optimi parentis.
Exclamat, Bodechere parce, non est
Quod des Fabricio tuo meoque
Quae te pharmaca nosse gloriaris;
Medelam teneas tibi probatam,
Donec est magis usui futura.

SI, quod vulgari fertur sermone meretur
Forte fidem verbum; adversam cuique atque secundam
Fortunam fabricare suos et singere mores,
De te Fabricio non est dubitare necesse,
Quin tibi contigerit fatis melioribus uti
Te sortem moderante tuam, Vi Numinis almi
Adiuto, teneris qui sis ingressus ab annis
Praeclarum virtutis iter, pulchrumque putaris
Paene puer doctis poliendum tradere Musis
Pectus, et egregias vitam excoluisse per artes.
Nec te paenituit laeta subeunte Iuventa
Successus urgere tuos. quantum addidit aetas
Annorum spatio, tantum provecta subinde
Adiecit curis, indefessosque labori.
Quo sine nil altum mens inchoat, illius alis
Altius evectus Famae contendis ad arcem
Egregio nisu. Iam pulchrum ostendere mundo
Ingenii sublimis opes, aususque Viriles.
Prodere vix prima iuvenem lanugine tinctum,
Palladiis clarum studiis, magnique laboris
Conscia victuris monumenta intexere chartis.
Et quale et quantum decus innotescere magnis
Et placuisse viris, quos et nunc suspicit Orbis
Insignes meritis, et quorum postera doctas
Agnoscet curas, sirnul et mirabitur aetas.
His animum succincte bonis, his omnibus une
Nominibus felix, Vincenti, concipe veram
Et parilem sortique tuae, votisque faventum
Laetitiam, caeptumque bonis, ad culmen Honoris
Auspiciis iter ad nitidam decurrere Calcem
Pergo, tuo faveat DEUS et fortuna labori.
Nec minus interea contra ludibria caecae
Sortis et instabiles casus incertaque rerum
Quae fert vita hominum, momenta, vicesque superbas
Disce tuum munire animum, pulchreque memento
Compositum adversis fidens opponere rebus.
Et quamquam virtutis amor cultusque meretur
Praemiae prima, tamen si tu virtutis egenos
Virtutis videas nancisci insignia, contra
Facta tua in minimo, quamvis laudata, reponi,
Desine ad humanae subtilius omnia normam
Pendere mercedis, nec te damnosa lucelli
Transversum rapiat spes, aut aversa fatiget
Tristitiaque gravet: placeat tibi candida virtus
Illecebris formosa suis, nexuque sideli.
Alliget implicitum, dabit haec tibi praemia victrix
Et verum, dilecta, decus, meritumque profano
Secernet populo, et lucentibus in seret astris.

FElix Dearum cultor, et Boeotia
Rigatus usque et usque labra Castali,
Nunc spes, Fabrici, Themidos, in cuius sacro
Virtus Fidesque Numinum sotiant chorum
Et nil sinunt deesse magnum pectore:
Dum sat beata pastus ingenii dape
Vacare gaudes, dum Daphnes laeta caput
Coma revinctus, (non Daphnes qua Blovius
Implet tabernas, et coronarum institor
Ingenia cauponatur; haud qua Myrtilus
Et turba congrex sublinunt os saeculo:
Sed qua verendus Maeonius natus stetit,
Regum furores enthea canens lyra
Et regna et urbes atque mores civium,
Vitae magister, summa lex prudentiae;
Qua Mantuanus Iulios caelo ferens
Ortus; tuusque qua nitet Nafo tener
Festam marinae Cypridis iactans facem.)
Dum tactus hilari serta thyrso tempora
Frontem remittis inter ingenios iocos,
Hederisque laurum temperans sequacibus
Lepidus satelles ebrii incedis Dei:
Me qua Batavi coletur imperii caput,
Et tot potentum regna mittunt urbium
Commune sceptrum, plena nobilibus viris,
Urbs principalis, Haga privato lare
Interque fastus milleque inter turbines
Et nuntiorum ex orbe toto nundinas
Amabili quiete secretum tenet.
Hic Ulpiani scita, dicta servii,
Hic et Scabini et aemulas Proculi scholas
Mecum frequento, et quicquid ingentes viri,
Aequi bonique interpretes sanctissimi,
Legum tribunal, et sacerdotes Deae,
Quae iure gentes frenat, et fera civibus
Arbitria doctis abnegare virium
Iusta cuique lance dispensat suum,
Pulchris relictum condiderunt paginis,
Avidus retracto et patrias artes sequor.
Mox vellit aurem prisca sapientum cohors,
Seu quos professos devio normam iuvat
Monstrasse mori, et acre robur pectori
Suggerere contra Fortisincertae minas:
Seu qui prioris gesta famae tempori
Servant futuro, veritatis buccinae,
Et tot decora exempla virtutum vetant
Oblivionis nocte celari mala,
Pravisque numquam desiturae infamiae
Seros nepotes et penes longam diem
Poenas severi iudices pronuntiant:
Seu fabularum qui tegunt dulcedine
Praecepta vitae, et serium Iudis agunt,
Phoebi ministri, turba Parnassi pia,
Qui te, Fabrici, gloriae heredem suae.
Qui te sodalem, qui domesticum vocant.
Sive his repertrix omnis elegantiae
Superbit Hellas, seu nepotes Romuli.
Non admonendo Statius deest sibi,
Atque expiari februis salubribus
Thebas reposci, nec minus monstrat suum
Nobis Achillem. Qualis exuviis Draco.
Capite exsolutis inquies tendit cutem,
Urgetque nodos aspero monti affricans
Nitensque, donec liber omni corpore
Tum forte si quid interim subnascitur
Meminisse dignum, mensque fecunda est sibi,
Illudo chartis, temporis cautus mei
Ratiocinator ac avarus unius.
Sic condo soles, sic amoeno murmure
Fraudata somno multa nox saepe effluit:
At si labore fessus, aeger taedio.
Vacationem tetricae Musae imperet
Desertor animi corporis folliculus,
Est innocentum ampla lusuum
Et multa blandimenta, me quis avocem.
Leida profectis qua patet pedibus via,
Et prima pandit Haga nobilis sinum
Insigne portas exhibens pacis modo.
Praedives umbris occupat campum nemus.
Stat vasta quercus nubibus condens caput,
Expansa silvae more brachia implicans,
Quinas ter ulnas exigit trunci modus:
Alterius aevi, grata Dianae quies,
Dryadum voluptas, nocte quae circum choros
Ducunt silenti, et metiuntur ambitum.
Stat tilia pinguis, apta pennis fraxinus,
Et recta fagus, mille corpora arborum
Et foedere uno fervidos ictus vetant.
Subtus virenti laeta tellus gramine
Crinitur. ipsum frangere invitant prope
Et transeuntes ambiunt ultro tori.
Mites per auras aeremque termidum
Late comantum spiritum mollem vehens
Zephyrus susurrat, grataque afflat frigora.
Et undiquaque plumeum sonat genus
Sollenne carmen aemula concordia.
Densentque virgae ac vimina in medio specum,
Fauni latebras, unde subsessor salax
Tentat fugacis nuptias Alseidos,
Matura collis nec deest apricitas
Delatus illo mente libera vagor
Visus per omnes, atque deliciis fruor,
Natura mater quas ministrat obvias,
Largoque cornu daedalis tribuit locis.
Non ob locatas, improbas, factas manu,
Quales paravit luxus impatiens sui,
Morum ruinas, illecebras turpium.
Patrimonii Charibdin et Syrtes meras,
Pestes iuventae, et omnis aetatis probrum,
Saginam inertiae, officinas mortium.
Venusinus addit forte se mihi comes
Risus magister, aut Poeta eius,
Qui cum Bathyllum miror. Atticae silens
Respondeo cicadae, Amorem somnio,
Canto Lyaeum siccus, et iungo rosas.
Nec quid lucrentur Caesii aut Aquilii,
Famae tyranni fragilis atque evanidae;
Nec quod frequenti scriptus in pittacio
Perambulet librariarum scrinia
Fontesque pingat nescio quis Olus tuus;
Aut barbarorum quid mihi decreverint
Comitia, quo me censeant in ordine,
Ibi recordor, assis aut facio unius.
Quod si libido garriendi accesserit
Et liberales serere sermones iuvet,
Cohors amica est, quae libenter commodat
Aurem, et vicissim nec meas invitam rapit.
Bosvvelle, te fas nominari principem,
Cuius diserto loquitur ore Belgicae
Rex, qui Britannos triplices sceptro ligat,
Viris et armis et mari toto timor.
Nec de silebo, sera qui genti piae
Ruptis tenebris reddidisti stemmata,
O vera soboles Amstelae propaginis.
Te, magne Scotte, lux sarena Curiae.
Civilioris optimatis unica
Imago, quem nunc vindicem exspectant suum
Sub nocte multa destituta tempora.
Te, mens manusque Principis Celsissimi,
Divine Hugeni. Teque pars potior mei,
O lingua Peithus, Pallados sacrarium,
Et certi amoris symbolum, Grasvvinkeli,
Cuius requirit consili vires Gothus,
Qua se tuetur Veneta Libertas manu,
Quod tot procantur forte praesidium rei,
Squalentibusque simile praesidium reis
Te, docte Groti, cui renasci gestiunt
Prisci magistri, principes artis tuae.
Omitto numerum, versibus parcens malis
Et invenustis, nauseae parcens tuae.
Haudquaquam amori, cui pares cuncti, meo.
Est et leporum qui parentem Liberum
Adhibeat, et me suaviter rorantibus
Lacessere haud recuset udus poculis.
Haec, mi Fabrici, pro tuo laeti tamen
Vindemiali computamus hic die.
Nec invidemus uberantioribus.
Tantum Neaera non calet noster sinus.
Inter tot ignes et faces et illices,
Quando haec patranti lumine advocat virum;
Nudis papillis illa provocat manum,
Strictis et arte fasciae tumentibus,
Sororiari primulum doctis quasi;
Vultu pudoris dictat alia audaciam,
Natura quem si deneget, mira artifex
Quocumque fuco pallidis linit genis;
Defecta quaedam dote pulchri corporis
Procacitate res agit linguae suas;
(Volunt id ipsae comitatem dicier)
Tunc crebra schemata eruditulae et tropi,
Lasciviae velamen, ut rivis fluunt;
Aut oricilla gemma pendet imula,
Tribacca gemma, vel papillis obiacet,
Solumque pulchram clara dotem divitis
Promittit arcae, quae procum sapientem emat.
Tot inter ignes et faces et illices
Contudimus arcus telaque insani Dei,
An ille potius ut rudem et durum fugit?
Caloribusque non paratum dulcibus.
Donec reversum accipiat expanso sinu
Et veste tota blandiens Albis pater,
Nymphisque patriis offerat mefomitem,
Flammisque fingar apta materies novis.

OPtime Vincentii, cuius de voce perenne
Fulmen inexhausti funditur eloquii.
Non aliter, quam de flavis mella aurea ramis,
Aut de distentis lac fluit uberibus.
O felix caput, o nostris carissime divis,
Pieridum decus, et pignus Apollineum;
Tu per arenosum prostratus moIliter Albim,
Qua sperat genitor brachia Nereidum,
Hamburgumque suum lassis admurmurat undis,
Caeruleam vultu Dorida prospiciens,
Phyllida nunc ludis vario spiramine avenae
Demulcens patris flumina cornigeri;
Nesciat ut retrone tuos vertatur ad ignes,
An magis ille suum pergat ad Oceanum,
Tum myrti folia adsurgunt tua tempora circum,
Te tantum, et levibus digna Cupidinibus;
Et vellent pectus, vellentque invadere totum
Amplexa hinc atque hinc undique Fabricium,
Si non adspernetur amor velamina castus
Qui sub flamiseris stat tibi visceribus.
Me tenuis pater, et Phoebi vix nomine dignus
Ducit silvestres inter Hamadryades.
Semicaprumque genus Satyrorum, atque agmina monstrat
Hirta, puellarum non adeunda choris.
Quotum cum mea per silvas vestigia vidit,
Aut suspirantes pertimuit Pholec,
Respiciens iterumque oculis, iterumque, iterumque,
Extemplo nostrum profugit in gremium.
Namque per arboreas ubi Lipsia cernitur umbras,
Cramineo felix est locus in nemore,
Qui solos risus, solosque exspectat amores,
Et nescit gemitus, et refugit lacrimas,
(Illae etenim quoties thalamos tetigere virentes,
Noxia de campis gramina proveniunt;
Tum ramique cadunt, et qua se proxima quercus
Explicat, e mediis tollitur illicibus.)
Hic nos agresti luctamur arundine, donec
Ventus ab impressis exeat articulis.
Spiritus ille etiam nostros accendit amores.
Atque meas flatus ventilat ille faces.
Accendor, qualis fragiles ubi campus aristas
Quas hinc atque hinc iam Mulciber involvit,
Dum flammae magis atque magis, urgent creditantes,
Fratribus impelli sensit ab AEoliis,
Namque illi simul ac antro emittuntur opaco,
Unde tenent terras, unde agitant maria,
Immitis Notus, et Boreas Rhodopeius, et Eurus,
Dissimilique solum turbine provolitant,
Tunc incendia vesta feruntur in altius agmen,
Et velox teneros fax agitat calamos:
Sic et nunc mea me Pholoe, mea vita, meum mel
Sufflari levibus ridet arundinibus.

SI licet Arctoas Batavis accedere Musas,
Heinsiadae versus deficientis habe.
Ante tuas aras tutelaresque penates
Victima de fesso, carmina, vate iacet.
Cedite sublimes, heroica proelia, versus;
Cede cothurnatis, Iambe superbe modis.
Imparibus veniat Elegeia laxa capillis;
Exilio vatis convenit illa sui.
Parva decent tenues; modo dent mihi fata recursum,
Cum dabitur Leydam visere, magna canam.
Me tenet aequoreis Uvasnaria cincta procellis,
Unde suas Batavus per mare mittit opes.
Exul agor, patriosque lares urbemque reliqui,
Nec dantur studiis commoda iusta meis.
Me sterilis tellus inarataque detinet ora,
Solaque nunc oculos pascit arena meos.
Aut impacati cerno violentia ponti
Regna, vel in medio littore solus eo.
Forsan et e cano venientia lintea Nereo
Metior, aut vultus detinet unda meos.
Pone iacet Batavi species miseranda Lycei
Fataque quam prohibent visere, cerno tamen.
Orba sedet in medio natorum; in funere Pallas,
Nec valet armata pellere fata manu.
Leyda parens, miseranda parens, tua numina testor,
Invitus patriis abstrahor a laribus.
Non hic finitimos video, tua pascua, saltus;
Non hic Naiadum turba per arva canit.
Ceruleae veniunt gens invidiosa Poetis,
Nereides, gnati Dora canora tuae.
Semper defessos renovat Thetis uda furoret,
Et numquam lassi gurgitis unda silet.
Marsque pater Nereusque pater sualiura sequuntur,
Militat in partes saevus uterque suas:
Aptus et aequoribus Mavors et navita bellis,
Si dubitas Batavo iudice, Maurus erit.
Di maris, et Neptune parens, ignoscite fasso;
Non facit ad Musas aequor et aura meas.
Illa iuvent nautas, mihisunt Parnassia curae
Numina, Phoebeo spiritus igne calet:
Molle mihi pectus, levibus violabile telis;
Et quo, si sequerer bella, carere velim.
Id quoque iamdudum Veneri debemus, et armis
Nostra quibus toties pectora fixit amor.
Tempore quo primum Cythereia furta notavit
Phoebus et arcanum lumine vidit opus;
Illa, licet facilis nec coniunge digna severo,
Mars quoque Phoebeo, si credimus omnia, vultu
Proditus ex illo tempore laesus erat.
Quis tibi, Phoebe pater, Gradivum laedere iussit?
Hei mihi, vindicta non caret ille Deus.
Et damnosa Venus, quamvis sine milite pugnet,
Non dabit immunes criminis esse manus.
Sed tibi nescio quid violentum fata minantur,
Cum fugiet vultus Thessala Nympha tuos.
Ah quoties cuperes non offendisse Dionen!
Ah quoties oculos non habuisse tuos!
Si nescis, solet esse, nocens offensa Dione:
Coniuge, si nescis, saevior esse solet;
Quamlibet hostili vastaverit Ilion igne.
Perfidiae paenas iam dedit iste locus;
Ah nimium pronus veniae Gradive fuisti,
Et tibi vindictae non satis una dedit.
Insectatur ad huc miseros Cytherea Poetas.
Exitus hic magnis vatibus esse solet.
Et nocet, et prodest; quoties sua spicula figit.
Materiem docti carminis addit Amor.
Lesbia sic longum, sic Delia nomen habebit;
Utraque non firmo iuncta puella viro;
Doctaque lascivi referetur pagina Calvi,
Atque aliae, quarum fama perennis erit,
Si Venerem demas, tenerosque Cupidinis arcus,
Da veniam fasso Cynthie, nullus eris.
Factus erat Naso tenerorum lusor amorum,
Tempore non longo nota Corinna fuit,
Te quoque, Vincenti, similis fortuna beavit,
Nomen et aeternum blanda Merilla dedit.
Illa rudimentum tenero monstravit amori,
Illa dedit flammis semina prima tuis.
Hos tibi praebebat Nortuicum blanda calores,
Finitimo quamvis non bene iuncta mari.
Saepe illic niveas traxisti ad carmina vaccas,
Seu Veneres Dousae, seu canis ipse tuas.
Talis Threicius Rodopes in vallibus Orpheus
Movit inassuetis saxa nemusque modis
Talis et Amphion, in Thebano Aracynto,
Condidit argutis maenia carminibus.
Nunc quoque post Dousam, tibise debere fatetur,
Ingenio cum sit notior illa tuo.
Illa peregrino iam nunc versatur in orbe,
Et iam Sarmatico sustinet ore legi,
Illa pruinosam penetravit nota sub Arcton;
Atque idem dominum fluctus et aura tulit,
Quaque prius venit meritorum fama tuorum,
Nunc sibi praesentem Teutoni ora videt.
Adde quod et gremio Dominae vultusque carendum est,
Quam tamen et Batavis mallem vicinior esses;
Me miserum, cur te Maenalis ursa tenet?
Te tua fata vocant, et tanta negantia rerum;
Me mea securum Bibliotheca tenet.
Sollicitorque tamen, curisque ingentibus angor;
Altera Lugduni est, altera cura tui.
Quam bene regales docuisti spernere gezas,
Mobile quas vulgus numinis instar habet.
Adde quod et cupidas mollit sapientia mentes,
Contentasque suis dotibus esse facit.
Si mihi dent superi rigidam contemnere mortem,
Et colere attriti rura beata soli,
Lugdunis vicina meis, ubi gurgite fesso
Rhenus honoratas sistere cogit aquas;
Non ego plura velim: fugiam modo ferrea Martis
Proelia, et ingrati iurgia saeva fori:
Et mihi si qua favent, caelestis turba, camenae,
Effugiant rapidos nomina nostra rogos.
Haec voti mensura mei est. Tibi, maxime Vates,
Tradidit optatae pocula Phoebus aquae:
Et vixdum nato Deus adfuit, et tibi Pallas
Ubera formasa praebuit alma manu.
Turbaque Musarum de Pegasea Hippocrene,
Calliopen cunis praeposuere tuis.
Scilicet est aliquid Musas cum Pallade iunctas,
Oraque Castalii cernere posse Dei;
Et patriae decus esse suae, victuraque semper
Nomina ab arsuris posse referre rogis.
Nos tenues tantum spiramus pectoreflammas,
Tibiaque ardori convenit ista meo.
Si qua tamen magnos capiet mea pagina vates,
Me tibi devotum postera turba leget.

FEsta Dionea redeunt sollennia matri:
Cui sua cura Deae est, ad mea sacra veni.
Improba cum vano secedat inertia vulgo,
Ista dies causam posteritatis agit.
Fabricium terris ea contulit, ite profani.
Diva caput fastis hanc iubet esle suis.
Illa mihi viridi ter vestiat ora corymbo,
Vittatamque sacro tingat odore comam.
Liba litaturo mihi porrigat inde minister,
Pluraque sacratis vina ferat pateris.
Lisa preces addet modico suffusa rubore,
Et dabit accensis tura merumque focis.
Interea blandi venient, mea turba, sodales,
Quies sua percussit pectora mollis Amor.
Zuerius accurret gemino cominatus amante,
Hofferoque meo, Vettiadeque meo.
Quique suos reddit Lario Gronovius annos,
Abditus Haganis dum latet in silvis.
Hinc circumfuso Nortvicides aequore cinctae
Ornatis properent ad mea sacra comis.
Has etiam, hac patriis in littoribus currentes
Heinsius a saevo sevocat Oceano;
Qua meus ingrato vates contactus ab igne,
Dura Merilla, tuis ingemuit foribus.
Tu quoque vicinis quantumvis surdior undis,
Ferrea quantumvis, ad mea sacra veni.
Nec te nobilitas, nec te tua tardet euntem,
Sit licet antiquo sanguine nota, domus.
Quamvis AEneae Troiani suspicis arma,
Iliacoque refers a Ganymede genus.
Quamvis et veteres circumdent atria cerae.
Nequiquam tantis turgida nominibus.
Felix victuros qui debes vatibus ignes,
Mansurumque aliquo carmine nomen habes.
Denique servorum cuicumque est cura nepotum,
Natalis Genio credat adesse sui.
Pone puer cyathos; et sacris rite peractis,
Spumet fecunda lene merum patera.
Fabricio novies, tenere septena Merillae
Pocula libemus, bis tibi, Lisa, duo.
Dein iterum, atque iterum repetemus pocula, donec
Exaequent Charites nomina quaeque suas.
Albi pater, seu nunc generosus origine tanta
Laberis umbrosae saltibus Hercyniae.
Seu nunc diffufus spatioso latior amne
Dividis antiquae maenia Gambrivii,
Qua prius attrato percurrens pectine chordas
Fleverat attentis Phyllida Naiasin;
Lux ea tota tua est: huc o pulcherrime rerum
Labere pacatis, et tibi plaude, vadis.
Nec tu Tarpeio quicquam concede Tonanti,
Albi pater, priscis aemule nominibus.
Roma triumphato trabeata superbiat orbe,
Et rerum dominis alta tumescat aquis;
Tu quoque tolle caput, Latiisque oppone Poetis
Fabriciumque tuum, Lotichiumque tuum.
Fallor? an alma sacris Cytherea supervenit ipsis,
Poculaque affundit nectare Diva suo.
Illa Cupidinibus circumvolitantibus instat,
Et desiderium provocat una meum.
Lisa fave, vatisque tui moderare furores,
Dum mea lymphatus pectora pulsat Amor.
Si qua fides Veneri, mecum tua nomina crescent,
Rivalemque meae posteritatis ages.
Tu quoque non invita mihi debere fateris,
Iamdudum nostris cognita carminibus.
Nec mea degeneres admittunt pectora flammas,
Pectora, Lisa, tuis saucia luminibus.
Luminibus, mea Lisa, tuis celebrabimur ambo,
Tollemurque vagis Cypridos alitibus.
Illa meo geminos vati concedet olores,
Et formosa suis lora dabit manibus:
Donec Castaliis admoti collibus una
Ducamus blandos Pieridum latices.
Et mihi nota via est, qua se pater extulit ante:
Provocat exemplo me pater ipse suo.
Illic Fabricii lepidos cantabimus ignes,
Sive meos potius, seu, mea Lisa, tuos.
Ut post tot tenerosque iocos, tenerosque susurros
Ora columbatim iungat amica Venus.

VINCENTI, dubia miserum quem versat arena
Festivo forsan crimine laesus Amor.
Quid male celatas pergis mihi prodere flammas;
Et nostram lentus poscis amator opem?
Nec dubitas aliquid Iano te posse magistro
Discere, qui fiat mitis et aequa tibi.
Quae nimium argutis mentem externavit ocellis
Hactenus, inque animum ius habet omne tuum:
Quae post tot lachrimas tandem concessit amari.
Te quoque, si fas est credere, rursus amat.
Da veniam fasso, non est ea copia nobis,
Non vis ingenii, non animi illa mei.
Vix equidem primos memini sentire calores,
Telaque, quis toties pectora fixit Amor;
Quum mihi non durus concederet ordia Phoebus,
Sufficeret molles et mea Musa iocos:
Adfuit et praesto ludenti Candida, et ecce
Obiecit sese versibus illa meis.
Illa meae rivos felices currere Musae,
Illa mei venam carminis ire dedit:
Illa mei balbum detersit Apollinis: illam
Materiam nostri carminis esse tuli.
Nunc ea destituit; quid enim non perdimus annis,
Nec satis ingenii, nec satis oris adest.
Tempora vertuntur, certe vertuntur amantes.
Excidis, et regnas, haec in amore rota est,
Nulla Merilla mihi sopitos suscitat ignes,
Et negat in partes Musa venire suas.
Scilicet hae faciles aliis in vota vocantur.
Me mea diversas sors iubet ire vias:
Ex quo delitias procul omni e mente fugavit
Euphrosynes castus nec minus acer amor.
Scilicet Idalios fas est dediscere lufus,
Et tandem iniusto colla levari iugo;
Ingeniique decus nativi ostendere cultu,
Et Sophiae et menti velle litare bona,
Mortale est quicquid spondet peritura voluptas
Virtus aeterno gaudet honore frui.
Si Veneri, et Veneris nota sudavimus olim,
Dum calet in lusus ire iuventa suos;
Si potui teneris non displicuisse puellis.
Et visa est probitas digna savore mea;
Me quoque felicem cari dixere sodoles,
Et placui vulgi suspitione mihi.
Sit meta hic: alio fervent iam pectora motu
Et magis augusto meus calet icta Deo.
At te, cuius apes quondam nascentis in ora
DuIcia Hymettaeis mella tulere favis;
Quem faciles Musae, tenerae cognata Dionae:
Instituit sacris candida turba suis:
Te decet ingenuam blando retinere puellam
Eloquio, et solum te vocat iste labor.
Seu libeat veteres cantare decentius ignes,
Toque hilares noctes, tot sine nube dies;
Et faciles curas, et gaudia prima iuventae,
Mens abit, et vastum praepes super aethera tendo;
Me rapiunt numeri, cycne canore, tui.
Seu misere ante diem raptam tibi Phyllida luges,
Palleo, nec fletu lumina nostra carent.
Sive novos doctae suspiras mentis amores,
Urimur, ardentes sunt tua verba faces.
Molliter obliquis Paphiae subridet ocellis,
Cantantis facilis dependet ab ore Merilla,
Ingenio flammas eliciente suas.
Pallidulam tenui frontem redimire corolla
Contemptum, et parvae tendere vela rati,
Me sine, quam sortem tribuit fortuna, tueri,
Et steriles umbras et mea castra sequi:
Interdum et gracili disperdere carmen avena,
Quale meus Coridon vel Melibaeus amet.
Non quali primae memini sub flore iuventae,
NOctibus aestivos continuasse dies.
Hei mihi quod pulchro riserunt lumine soles,
Quam faciles hilari vidimus ore Deos!
Tunc Cyrrhaea mihi patuerunt orgia crebro
Tum mihi de viridi lecta corona iugo est.
Non ea nunc aetas, non mens; vena omnis in usu
Aruit ingenii, si fuit ulla, mei.
Nil mihi cum Cyrrha, nil cum Permesside Lympha,
Nec facit aetati Pindus, ut ante, meae:
Sed cathedrae steriles, et quod nec dicere possum,
Non subtile Sophos, non populare tamen.
Hic mihi conteritur vitae modus, haec mea sors est,
Hic meus exsultat et sibi plaudit amor.
At Te, quem Venus et Musae fecere Poetam,
Cui spirat missos trans mare lingua sales,
Formosas tantum fas sit laudare puellas,
Et Dominae nomen dulce referre tuae:
Quam mitem ut teneas, nec te querulere relictum,
Cum dare non possis munera, verba dabis.
Blanditias molles auresque iuvantia dicta,
Crede mihi, quaevis nosse puella volet.
Nec faciem, nec te pigeat laudare capillos,
Oraque, nam nulli non sua forma placet:
Et frontis decus, et multis optata labella,
Et quicquid melius te meminisse putem:
Omniaque ingenuae facies proconia formae:
Dulcibus est verbis mollis alendus amor.
Illa licet fetam vincat feritate leaenam,
Sit licet et ferro durior et chalibe:
Laudibus edomitum dabit in tua brachia collum,
Et sensim niveos pandet amica sinus,
Osculaque adiciet blandas simitata columbas,
Et si plura petas, non reor esse gravem.
Tantum perge aditus per carmina quaerere planos
Nec tibi turpe puta mollem componere versum,
Quem legat in medio Roma vetusta foro;
Quem nec damnet iners, qui detrahit omnia, livor,
Nec spernant nostri praetereantque senes.
Sin furit, et tetricas exaequat torva Sabinas,
Attonitum solis sentiat esse minis.
Nec maledicta pati, nec verbera saeva recusa,
Prona nee ad teneros oscula ferre pedes,
Aut quosvis constante animo perferre labores:
Omnis amor longo vincitur obsequio.
Scilicet est aliquid lepidis servire puellis,
Et tam festivo subdere colla iugo;
Inter et accentus, et laeti munera Bacchi,
Ambrosiis animum pascere suaviolis.
Turpe senilis amor, iuvenes caleamus oportet:
Haec Paphiis aetas lusibus apta viget.
Hic tuus est Circus, hoc laus tibi pulvere surgit;
Hoc quoque post genitis nomine notus eris.
Quum tibi praesertim citharam transcribat Apollo,
Necnegat argutos Calliopaea modos:
Attica nec desit iucundis gratia dictis;
Omnia quaeque Venus, quaeque Minerva probant.
Haec tibi scribenti spatiosum pandit olympum,
Templaque vulgari non adeunda pede.
Illa docet raptos iterum coniungere amantes,
Inque pios Dominae posse redire sinus.
Macte animi iuvenis, si praesens nauseat aetas,
Ingenio pretium postuma grande dabit.
Nos quoque amice, tibi, doctorum praemia vatum,
Quos iuvat a tota posteritate legi,
Herois inter Statuam statuemus et Aram,

MAgna tuae matris Vincenti, magna sororis
Cura sed o animae maxima cura meae:
Nec tantum Batavae nuper dilecte Merillae,
Paene puer puero conciliate mihi:
Aspice quam dubia miseri versemur arena,
Nec mihi praesenti nec licet esse tibi.
Vix datur alterius spatium consumere messis,
Vix hiemes saltem continuare duas;
Protenus e nostris iterum divellimur ulnis,
Me miserum! quantum hic Sors quoque iuris habet!
Plus oculis, res nota tibi, te semper amavi:
Tu quoque plus oculis me, mea vita, tuis.
Nos pariter curae, pariter nos languor habebat:
Nulla mihi soli gaudia nulla tibi.
Saepe soror nobis thalamos constravit eosdem,
Saepe dapes hilari diluit illa mero.
Neuter in alterutro quod uconquereretur habebat:
Labe mei mores, et daruere tui.
Carmina, si recolis, tua cum recitare solebat,
Res erat a votis non aliena meis.
Quos ego laudabam, versus placuisse putabas:
Hoc tulit a Musis et mea Musa tuis.
Non semel exhibui populo: te iudice, versus:
Non semel admonitu facta litura tuo est.
Plura quidem subeunt, sed nunc ut plura loquamur,
Infelix, quae nos distrahit, hora vetat.
Omnia si confers, dici PHocaeus amicus
Non meret: a nobis quod didicisset, habet,
Illud amicitiae blandum, at variabile nomen
Cum deerit, Nisus postmodo nullus erit,
Respice posteritas. veri, si quaeris, amoris
Lundius exemplum fabriciusque dabit.
Ah quoties dixi: seu mens praesaga ruinae,
Talia seu fuerat sueta subinde loqui:
Di facite, hae longos prasentia duret in annos!
Heu mihi! dicenti iam prope finis erat.
Dividimur, nec vota Deos habuere faventes:
Corpora dividimur, pectora iuncta manent.
At cur diversis similes secernimur oris?
Iuncti animis, cur non corporibusque sumus?
Aspice, vincenti. volucres ratione carentes,
Hae comites, quibus est par color. usque volant.
Ipsa sodalitii venerantur flumina leges;
Incurrunt unsas Alstria et albis aquas.
Et comites undas magno dat Lenza Visurgi:
Et sequitur Rhenum parva Mosella suum.
Si licet exemplis non immortalibus uti,
Flumina sunt nobis paene beata magis.
Una mihi tecum cum mens sit et una voluntas,
Cur domus unanimes non alat una duos?
Vel tibi me comitem, vel te mihi sumere fas sit,
Tam mihi magna tui, quam tibi cura mei est.
De Te non dubito: de me tibi spondeo certe:
Ipse tamen melior tu tibi sponsor eris.
Iam non sola tuos Germania novit amores:
Omnibus ignotos nec reor esse meos.
Sim sane ignotos: nihil est: nec valde laboro.
Me tibi, me notum sufficit esse mihi.
Ne tamen hic etiam fidei tu vincula rumpas,
Ut pariter simus, me, quod es, esse facis.
Quae, dilecte, tuos investit laurea crines,
Haec eadem capiti dimidiata meo est.
Deque suis sumptos meritis mihi tradis honores,
Deque tuis tradis serta revulsa comis.
Quae tibi debentur, pars est mea facta librorum,
Ne minor inde mihi, quam tibi surgat honor.
Noscimur externis ambo, qui noscimur intus,
Et tu dum legeris, non minus ipse legor.
Parcius ista tamen: quae tu carissime, gestas
Illa meum nequeunt serta decere caput.
Tu magis ingenio es quam nos feliciter usus:
Ingenio celebres cogimur esse tuo.
Tu facis hoc librique tui, tuaque aurea scripta,
Aurea iam famae nuntia facta meae.
Hoc facit officium, facit hoc pietasque fidesque,
Quique precor maneat non labefactus amor.
Cetera res, et fas, et carmina conscia dicent,
Famaque quae sequitur publica testis erit.
Sic Maro Nasonem decorat, sic Naso Tibullum,
Sic Titan radiis astra minora suis.
Cuncta satis sic salva mihi, versusque librique:
Sed nihil hic salvum ah ista ruina sinit!
Quas mihi communes parient tua carmina laudes
Me nihil, ut cogarte caruisse, iuvant.
O pereant omnes potius cum Pallade versus:
Tu mihi, tu Pallas, tu mihi Phoebus eris.
Quod queror, ex animo est. scis me non velle videri:
Et tua iam testis facta querela meae est,
Tu lacrimans adstas, lacrimis dum cingor obortis:
Tuque valedicis, nec tamen ipsa vales.
Vincenti! mi vincenti! mora nulla viarum est:
Vota quidem retrahunt, non trahit hora moram.
Hic quoque, quae superi voluere, velimus uterque:
Utque diu valeam, tu prior ipse Vale.

TEutoniam ostendet cunctis, me iudice, terris
Fabricius, salvum si pia fata volunt.
Heinsius haec de te. Qui dum fert talia, nomen
Ostendit terris omnibus ille tuum.

RIdes, Vincenti, quod me praesente Merilla
Lividus exhausto sanguine pallor habet.
Desine miraris. nequeo servere colorem,
Phoebus ubi radios perderet ipse suos.

EXhausit omne, quod Scientiae prostat
Vel eruditis conditum latet chartis,
Meruitque famae praemium Meus Thilo,
Suamque Laurum. gratulamur absenti.
Et dum remoti Belgico procul Rheno,
Studiisque Leidae detinemur, et Musis,
Imago restat, ingeritque Thilonem.
Nihil est Amicum nosse, si semel novis.
Semper tenendus, possidendus est semper,
Amorque tantus vanus esse non debet.
Haeres Amice, sed venuste, sed docte;
Marique vasto, fluctibusque divisus,
Populisque mille, non mihi excidis Thilo.
Me Rhenus etsi, et delicata Lugdunum,
Te Civitatis Patriae Borussorum.
Teneat Lyceum; non minus tam en laetor,
Dum tanti honoris arduum tibiculmen
Parat Lycei Patrii Gubernator,
Antistitesque ceteri favent votis.
Semper quidem ipsa sufficit sibi virtus:
Sed cum meretur, omniumque consensu
Palmam reportat, esse bis potest virtus.

QUem conferre potest quaecumque ad funera luctum,
Quas lacrimas centum Manibus ante dedit;
Illis exsequias Cunaei Leyda frequentet,
Et semel insigni conferet illa rogo.
Ipsa suis manibus pretiosa condidit urna
Pallas, et in cineres ultima dona tulit.
Non alias tanta praecinxit limina taxo:
Non alias laesa est, ingemuit que magis.
Abicit e digitis hastam, versatque cupressum,
Funereasque faces convenienter habet.
Nutantem galeam simili quoque fronde revinxit:
Nulla mali facies, nulla dolentis abest.
Gorgone proiecta, duntaxat laeva furori,
Ut laceret sacrum pectus et ora, vacat.
Ite Deae Comites, maerorem incendite fletu,
Sentiat ut cultum flebilis umbra suum:
Ite Deae Comites ad tristia busta, Iuventus,
Quisquis et aeternam Pallada semper amat:
Quisquis et ingenium studiis felicibus illic
Auget, et ad laudes hanc putat esse viam.
Dicite: Procubuit manifesto vulnere Virtus,
Et morum Probitas, et sine labe Fides.
Fama Viri superest, sed plus speravimus ista,
Deficit in cursus, praeripiturque sibi.
Dicite CUNAEO crudelis Parca perempto
Totius votum Posteritatis habet.
Heu quot conatus una mors conficit ictu!
Heu opere quantum distulit una dies!
Dicite plorantes: Doctorem pulpita quaerunt:
Desiit ipsa Themis, dum tacet ille, loqui.
Dux gregis innocui, columenque Paterque Lycaei
Occidit Infelix orbaque turba sumus.
Sic ubi tempestas deiecit puppe magistrum,
Fluctuat in certo vasta carina mari.
Sic ubi ductor apum coepit periisse videri,
Spargitur examen, destituitque favos.
Hinc aliqua si quis sperat caluisse Camena,
Versiculos tanto non neget ille rogo,
Heinsius ad tumulum veteris confusus Amici
Sollicitat Phoebum, Pegasidesque Deas.
Scilicet et tanto fas est auctore moveri:
Cumque fleat, siccis non decet esse genis,
Ille quidem Tumulus nomen titulumque meretur,
Heinsius aeterna quem notet ipse manu.
Vos tamen et cineri carmen donzte, rogoque;
Non magis ingenii, quam pietatis, opus.
Sic quoque Patroclum solus non flevit Achilles:
Coniunxit gemitus cetera turba suos.
Supremum officium facundo VORSTIUS ore
Solvat, et hos luctus non sinat esse breves.

CUIACI cineres saxo venerare sub isto,
Nec famae dubites, Hospes, habere fidem.
Nam tumulus titulo caret; est sine marmore bustum:
Indice eget, quamvis sit sacer ille locus.
Sed caperet dignum tanto qui Nomine carmen,
Scilicet in toto non fuit orbe lapis.
Adde quod aeternos dum versat Gallia libros
Credidit Auctorem, non potuisse mori.

VIr summe Patriae, qui penatibus Sacris
Laudes avitas, et propaginem tantem,
Decusque gentis Amstelae redonasti,
Adsume Lauros, atque adoream iustam,
Non quam cruore pingit inclitus Mavors
Interque gladios nundinatur, et caedes,
Sed invidendae pramium, togataeque,
Et sustinendis publicae rei molem,
Dignaeque tam Te, quam Catone, virtutis,
Immotus ille, nec dolore fragendus,
Seu publice fortuna turbidum saevit,
Seu propius instat tristis, et Lares urget.
Stabat venusto Filius nitens flore,
Famamque Patris auspicatus, illustre
Virtutis omen fecerat secuturae.
Hac Tu patebas parte in ultimum vulnus:
Hac illa tandem credidit lacessendum.
Facinus peregit saeva: Sed tibi laudes
Tuas reliquit. Triste funus ac crudum
Gemitu verendo prosecutus, haesisti
Oculo irretorto, Patriae vacans tantum,
Yuasque curas publica exigens cura;
Pulvillus alter. Inde scilicet tandem
Invidia discat robur Amstelae stirpis,
Luctuque pectora expedita plebeio:
Nil imputare fortibus viris Sortem
Virtute nixis: prosperam, secundamque
Semper mereri, qui domaret ad versam.

INvidiae dudum, Sperlingi, cessimus ultro,
Manusque dedimus inficeto saeculo.
Iamque quater Titan sua signa recensuit, ex quo
Carmen perosus, et iuventutem meam
Seposui steriles formitantesque Camenas
Illiteratis literis absconditus.
Scilicet haec animo sedit sententia, tandem
inscitiae vulgi litare sedulo,
Quicquid et ingenii, tum si quid laudis inesset,
Totum exsecrari, strenuamque inertiam
Magnificis rugis, et tristi fronte fateri,
Nihilque praeter formulas meras loqui.
Tu tamen ut faciam versus post quatuor annos,
Amoenitatum pristinarum transfuga,
Dumque Tibi insuetos Virgo Tua suscitat inges,
Amplexibusque delenitum et osculis
Exspectare iubet fatalis gaudia noctis,
Ut incalescam denuo Tecum mones.
Optime Sperlingi, cui nil Deus ipse negavit,
Neque nos negare sustinemus quidpiam
Contempta invidia: modo sint in carminavires,
Quales requirit indoles Genii Tui,
Et qualis forsan non defuit impetus olim:
Adhuc recenti cum calerem Apolline.
Scilicet insigni dum Tu blandiris Amicae,
Avique meritis et Parentis nobili,
Et quae tam digne mensuram sanguinis implet
Animique, corporisque mille dotibus,
Vixque Tibi credis, mentemque per omnia versas,
Felicitatis ipse vix compos Tuae,
Debuti et nobis dici lux inclita tantae
Festivitati comparando carmine.
Sed mihi sufficiet post tot Tua gaudia, Paule,
Si vota candida et voluntatem probes.

NOn mihi sit Ligiris tanti, formosaque ripa,
Non Sancerrani plurima vitis agri;
Si nullae Aonides nitidis in collibus errant,
Deque sacro nullus fons Helicone fluit.
Denique si procul est SARRAVIUS utere remis
Navita; deliciis nolo carere meis.
Utere equis auriga, piget vitaeque, locique:
Non placuit Musis, non placet ille mihi.
Et iubet ipse meus SARRAVIUS inde reverti,
Meque Parisiacis reddere gestit agris.
Grande viae pretium properanti spondet uterque,
Quoque vocor Sedes Regia, quique vocat.
Illic occurrit per singula compita Phoebus,
Auratoque nitens pectine pulsat ebur.
Illic conspicias velantes limina lauros;
Sacraque Musarum quolibet esse loco.
Ara vetus colitur, Regum quae cura priorum
Numen adorandae relligionis habet.
Non aliud toto fanum est augustius orbe.
Non alibi tantae conspiciuntur opes.
Maximus Antistes quondam Casaubonus illic
Obtulit innocua splendida tura manu.
Successit sacrae Mystes Rigaltius Arae,
Atque loci genium quo tueatur habet.
Et confert sua vota Virum veneranda caterva
Nominis aeternum qui meruere decus.
Regalem vicit pieratem paene Thuanus:
Testis erit media nobilis ara domo.
Circumfusa cohors Puteanos undique Fratres
Perpetuo Musas thuris honore colit.
Felix cui procul adstanti semel ista tueri,
Participemque sactis vocibus esse licet.
Nec Tua SARRAVI, Domus est sine Numine: nec Tu
Inton si Mystes negligis esse Dei.
Indicat hoc sacrata et Te modo digna Supellex,
Splendida selectis BIBLIOTHECA libris
Occupet insami speciosa Lutetia luxu,
Quos delectat iners, et sine laude Venus.
Delitiaeque gulae. Vanos sectentur honores
Ambitio si quos non sinit esse bonos.
Me Tua, secluso, Tecum, dulcissime, vulgo
PORTICUS excipiat, restituatque mihi.
Hic nos innocuis faciemus uterque Camenis;
Hic monitis crescam, proficiamque Tuis.
Hic nos invidiam facili transmittere risu,
Quodlibet ex quavis parte docebit opus.

ADsta Viator, et tuis negotiis
Praevorte, paucis, quid velim, cognoscere:
Doctoris istic ossa LUNSMANNI cubant,
Quis fuerit ille dignitate; atque indole,
Doctrina qualis, quae Viri facundia,
Quae merita tandem; fama praeco est publica.
Hamburga Patria est, illa nascendi solum,
Illa indolis plaestra prima vividae,
Teneram erduivit literis pvertiam,
Virtutis et morum magistra, non sine
Successuum laudisque felici omine.
Annos sequentes, et iuventam ceteram
Studiis severis sancta servavit Themis:
Nec cura, mores gentium perdiscere,
Mundique varias atque Regnorum vices
Studio sagaci examinare, defuit.
Quacumque populis feta et Imperiis patet,
Pervasit omnem sedulus Germaniam,
Belgasque vidit, et potentem Galliam,
Opesque Italiae, illas stupendas pristinae
Famae ruinas, dignitatis rudera
Umbram Imperii, cineribus obrutam facem.
Hinc ille mutuatus artes nobiles
Et eos disertum triplici facundia,
Rebus gerendis aptior reversus est;
Bremensis inde Antistes excivit virum,
Primiisque campus ille Virtuti fuit
Excitandae publicis negotiis:
Et par repertus, omnibus superfuit.
Sed Patria tandem agnovit errorem suum,
Caruisse alumno, incuriose negligens
Vernaculae virtutis, et proprii boni.
(Qui Civitatum plurimarum morbus est,
Vulgo ut putetur, ceu peregrinum piper
Et cinnamum, sic indoles idoneas
Pomoeria intra neutiquam propignier,
Sed ambiendas atque quaerendas foris)
Repetivit ergo ab exteris tam nobile
Hamburga pignus, propius adserens sibi,
Quod procuI abesse publicum erat opprobrium.
Sic ille patriae Syndicus tandem fuit,
Ubique meritis maximis spectabilis,
Utroque munere sive Patriae postea,
Seu Principis res administraret prius,
Integritate Semper et summa fide,
Domi, forisque, sive consilium daret,
Suadens diserte, copiose, forriter;
Sive arduis de rebus et gravissimis
Legatus iret: omnium capax fuit.
Uterque Rex, quis paret immenso ambitu
Arctous Orbis, eloquentiam Viri
Fetumque, pectus ardua prudentia
Coram probarunt. Publico quin nomine
Complexus olim, doluti Italis parem,
Sive indolem res, sive alacrem posceret.
Praesentiam animi, cum pari facundia
Privata si tibi animus est inquirere,
Scires Maritum commodum; Patrem bonum,
Dominum benignum, Familiarem candidum,
Cordata, constans, absque fuco oratio,
Mentique semper congrua integerrimae:
Non alius oris vultus, alius pectoris.
Livoris expers, nemini vixit gravis,
Nisi quorum inique facta ferre noluit:
Exactor acer iuris inviolabilis,
Gratus bonis, duntaxat invisus malis.
Sic ille mimum, quod datum fuerat sibi,
Peregit aevi, sat decore et comiter.
Fatalis illum morbus haerens ossibus,
Nullaque divellendus arte denique
Tulit, priusquam totus incanesceret,
Animo vigentem, senii in ipso limine,
Summo relictae cum dolore Coniugis
Et quinque liberorum, et afflictae domus.
Tantum est Viator. cum beatis manibus
Fueris precatus, quae precari fas iubet,
Incolumis illa perge, qua coeptum est, via.

COrdate Cassi, cuius indolem rectam,
Et elegantes, atque melleos mores
Ardens et indefessa cura Virtutis
Finxit capaces utriusque fortunae;
Satis superque mensibus quater denis
Desiderarae Bussiae tuae manes
Flendo fatigas, et severus exactor
Tristis decori, frigido iaces lecto,
Agileque luctu detines iuventutem.
Tandem resume pristanas venustates,
Et destitutos tot Cupidines annis
Admittelaetus. Quin facessat invisa
Procul cupressus, et recentibus sertis
Hilareque myrto frondeat domus tota,
Novumque thalamum festa taeda collustret.
Sic pertinaces saepe vidimus nimbos
Maesto colono frugibusque damnosos
Cessisse tandem, nubibusque detersis
Solis reducti laetius iubar spargi.
Sic, Si quid unquam vota vel preces nostrae
Superos movebunt, auguramur, exacta
Calamitate publica, Gradivoque
Ultra pruinas Thracicas relegato,
Germaniaeque, Cimbriaeque venturam
Serenitatis pristinae novam lucem.

GLoria praeclara est recte sentire, deinde,
Quae sentias posse eleganter eloqui.
Sed nos quis quilias plerumque obtrudimus orbi,
Nugas canoras, et sonos evanidos.
Florida succinctae vendunt uti serta puellae,
Odora paullum, sed voluptatem brevem.
Aut nos cordatos sensus corrumpimus ultro
Orationis faeculentae fordibus.
Quam diversas tua est facundia, candide BAHRI?
Denstat rebus, dictione splendida.
Non hic ingenii turgentia commata vani,
Non mimicae, non futiles argutiae;
Sed sermo computusque, et adaequans pondera rerum:
Qualis celebri fertur alveo Tagus,
Nec liquidas duntaxat aquas, sed divitis auri
Ramenta ducit, bisque ditat accolas.

ALme Pater, solo qui placas aequora nutu,
Deprenso in mediis fluctibus adfer opem.
Non hoc ambitio, nec habendi caeca libido,
Sed ratio impositi muneris urget iter.
Sunt mea tot peccata quidem, quot verberat undis
Invalidae navis saeva procella latus:
Sed Tua peccatis maior clementia nostris
Latius, irati quam maris ira, patet.
Si tamen hocfatum est rabidis ut mergar ab undis,
Tam miseraeque iubes mortis inire viam;
Obsequor intrepide, Deus, o Deus alme, vocanti,
Inque manus animam trado dicoque tuas.
Ut, quamvis fragile hoc corpus, sine honore sepulcri
Fluctuet aequoreis esca futura feris,
Illa Redemptoris Christi quia sanguine lota est,
Libera ab infaustis fluctibus astra petar.

Caelestem intrabit, submerso corpore, portum
Exsors naufragii spiritus iste mei.

STypmanno exsequias Pomereschius ore diserto
Dum duxit, Oratoris explevit vicem.
Nunc cathedram Stypmanni implens, legesque professus
Patrio Lycaeo Iure Consultum probat.
Cognati famam propriis sic laudibus augens,
Quod adstruit cognato, id acquirit sibi.

UT Mochingerus tabula spectetur in ista,
Artificis frustra est ingeniosa manus.
Membrorum est, quicquid Pictor depinxit, imago:
Mentem non licuit pingere, imago Dei est.

INgentes animus, quas indefessus et acer
Agit inquietas cuncta noscendi labor,
Praeclarum Hevelii, post omnia, discite librum;
Opus stupendi et ardui conaminis.
Hic, post exhaustas feliciter hactenus artes,
Scientiarum cernitis fontes novos.
Scilicet audaci speculo scrutatus Olympum,
Et pervagatus astra sublimi gradu,
Hactenus invisos, oculis nunc subicit Orbes,
Vasti universi proferens pomoeria
Hevelius, Gedani nova Gloria. Quisque ubique
Inusitatis gratularis'ausibus,
Ingenium aethereimecum venerare Columbi,
Virumque Patria, et Patriam dignam Viro.

TAndem adsuesce novis facibus, doctissime Bahri,
Post luctuosas frigidi lecti moras.
Non decet aetatis vegetae marcescere florem,
Mersasque Iacrymis vividas flammas mori.
Obstrictus Patriae dulcissima pignora debes,
Tuique similes publicae Cives Rei.
Cernis, ut insignis tecum conspiret amica.
Facilesque amanti praebeat virgo manus.
Illa quidem pavida ad tenebras, ignotaque sacra,
Teneras decora purpura vestit genas:
Ne tamen imprudens in publica commoda peccet,
Solvit metus, totosque condonat tibi.
Utere sorte tua: sic te tua facta probabunt
Patriaeque Civem idoneum, et sponsae Virum.

EXi auspicato, exi faventibus Musis
Alter Thilonis fetus, elegaus, pulcher,
Primi gemelle delicate, idem nectar,
Favosque similes undequaque destillans,
Nullaque parte degener Patris tanti.
Exi auspicato, et altero doce exemplo,
Quantum invenustis literis, et incultis
Ratio studendi amoena, laeta, praeclara,
Et liberalis eruditio distet:
Quanto nitore, quaque luce collustret
Artes severas, et scientias rerum
Cordatioris eloquentiae lumen.

QUisquis in hoc Patrum concessu publica curas,
Patriciae sacro dignus honore togae,
Inspice sollicitus divini oracula verbi,
Semper et in promptu sit liber iste tibi.
Seu res consilii poscat moderamine flecti,
Seu sit opus trepidis reddere iura reis.
Ut tua consistat recto prudentia talo,
Hinc monita, hinc leges, non aliunde, pete.
Sic te praecipitem nec lueri dira cupido,
Nec studium in partes, ambitiove trahet.
Sic tua Decisa, et tua sic Consulta probabit
Iudicii Praeses Consiliique Deus.

FErberi effigies eadem Virtutis imago est:
Pingi aliter facies tam veneranda nequit.

OS mentemque, Titi, docilis formare Iuventae
Auspiciis Patrum tibi quae provincia cessit,
Celebre in theatrum immisit ingenium tuum.
Circumfusa cohors facunda pendet ab ore,
Tantique ductum Rhetoris gaudet sequi.
Nunc aliam imponit Spartam BORCKMANNIA virgo,
Et illa ab ore suavius pendens tuo,
Non tam dicendi, quam munus adornat agendi,
Nec Rhetorem ista scena, sed poscit Virum.
Hinc etiam lepidos sperat Res publica Cives,
Novam scholarum scilicet propaginem.
Sed tibi, docte Titi, dulces praeludet amoris
BORCKMANNIAEQUE gaudium maeurius,
Exacto vobis decimo cum mense pusillus
TITIUS venustae matris obrepens sinu,
Blanditiasque suas festivo fragmine promet,
Vocemque provocantis agnoscet Partis.
Casta suo lac praebebit BORCKMANNIA nato:
TITUS tenellae pabulum dans indoli
Virtutis sucos menti instillabit, et ori
Sollers leporis inserer Patrii favos.

QUam cernis non est pictura, sed umbra FREDERI
Cordata mentis indoles, et arduis
fficiens rebus facundia, nescia pingi,
Caelo est dictat, et Patriae praeconiis.

QUae tibi depictam GEDANUM tabula exhibet, hospes,
Artificis calami nobile cernis opus.
Pristina si pietas cives, immotaque Ulitus,
Iustitiae constans perpetuusque tenor,
Et bene compositi servata modestia moris,
Mutuaque in Patriae iungar amore fides,
Prae tabula, hanc urbis faciem spect asse iuvabit:
Afficit illa oculos, sed placet ista Deo.

MAgnifice Consul, publicae curae Rei
Qui praesidendo ceteris nunc sustines,
Clavoque adhaerens fixa caelo lumina,
Atque irretorta vigil, et exsomnis tenes;
Ecquid dolori te domestico iubet
Vacare casus flebilis, et aufert tibi
Vim mentis illam, qua procellarum minas,
Et quicquid usquam improvidos animos quatit,
Sprevisse solitus, perferebas aspera?
Dubitare fas fortasse, quod clades nova
Nec usitata splendidos premit lares:
Postquam propago, nixa tot radicibus,
Pene invidendo flore crevit hactenus.
Neque nimbus ullus laeta germaina perculit.
Plerumque sic est: longa quis felicitas
Domum tuetur, et racemos vividae
Stirpis, doloris sentiunt stimulos magis,
Pulchro ex acervo quando manipulus perit.
Accessit ille lepos et illa amoenitas
Quamvis pusillae Virginis, qua saepius
Magni Patris curas levavit publicas,
Festiva, laeta, elinguis, et tamen loquax
Risu tenello, infantibus argutiis:
Quas cogitare quis queat sine lacrimis?
Quin ipse toties funebri ambustus face,
Animumque crebro sauciatus vulnere,
Qui liberos iam quattuor miser extuli,
Dum pristinam recogito aegrimoniam,
Magnifice Consul, de tua praesumpseram,
Tuumque luctus interpretabor ex meo.
Frustra id fuisse, et constitisse te tibi,
Elegi loquuntur limpidi, dulces, pii,
Quas manibus Tuae sacrasti MARTHULAE.
Oquantus ille mentis infractae vigor!
Quanta illa magni pectoris meditatio
Ostendit acre robur, invictum malis,
Vulgaribusque segregatum fletibus!
Nequiquam, amici, Consulem solabimur,
Tamquam indigentem: sentit intus ipsemet
Quicquid necesse est mitigando luctui;
Virtutis imperterritae constantiam,
Solatiumque grande, praesentem Deum.

PRessa sub invisis, sed numquam evicta, tyrannis
Prussia fatralem sensit adesse diem,
Qua sibi, propitiis superis, Rege Polono
Vindice, Libertas reddita prisca fuit.
Protenus optatae renovavir gaudia lucis,
Auspicium saecli, post dua saecla novi.
Prae reliquis DANTISCUM, operis pars inclita tanti,
Attollit plausus, et pia sacra facit.
Illa suas impendit opes, vituamque suorum,
Marte sub ancipiti dum bona causa stetit.
Nec locus invidiae est, si libertatis adeptae
Illa suam partem convenienter habet.
Sique fide invicta Maiorumac sanguine partas
Et fruitur iuste, et rite tuetur opes.
Scilicet his opibus Regem clementia favit,
Praecipuumque decus, praesidiumque fuit.
Sed quoque de Gedano Res publica tota fatetur,
Subsidum rebus saepe fuisse suis.
Dent tibi perpetuos superi, CASIMIRE triumphos,
Et redeat, pulsis hostibus alma quies.
Florebit GEDANUM felix, ut floruit olim,
Splendidaque auspiciis crescet, ut ante, Tuis,
Sic, quod nunc saltem centenis exhibet annis,
Perpetuum sacrum destinat illa Tibi.

Nobilis ancillam cur ducis Pontice? bella est:
Perspiciem generi derogo Iuridice.

DEsolata domus, viduatus coniuge Coniux,
Ploransque liberorum et eiulans cohors
Sollicitant lacrimas, et consentire dolori
Aeque dolendo quamlibet duros iubent.
Et tamen adversus superos non iusta querela est,
Quod Iura Fati non licet refigere.
Vult utrumque Deus: gaudet pietate dolentum,
Quosque avocat, laetarur obsequi sibi.
Qui non ostendit tam tristi in funere luctum,
Humanitatis scilicet sensu caret.
Sed qui perpetuis manes urgere sepultos
Nimiisque pergit immorari fletibus,
Dum cupit esse pius, caelo convitia dicit,
Terrestribusque affixus excidit Deo.

PRaemia Causidicis aufert, non Cincia dextras:
Qui tegit has, puras non habet ille manus.
CAusidici manus in tabula cur nulla videtur?
Callide in occulto, quod rapiunt, capiunt.

INnocuos Iuris liber explicat iste Favores,
Quis sine non constant haec tua sacra, Themis.
Discimus hic, quod non Favor est in Iudice crimen
Perpetuum, quoties Lege favente favet:
Sed quibus id causis, et quo moderamine fiat,
Tradere, non rudis est mentis et artis opus.
Grande operae pretius tibi, LINDEMANNE, paratur,
Pronus ab addicta posteritate Favor.

EXcusas morbum Gnatae, ne ludat in hortis
Cum pueris festo Virginibusque die,
Matronae licet invitent, CRISPINE, verendae;
Semper ais: morbus detinet, ire nequit.
Nec male: nam lepidas morbus qui saepe puellas
Detinet, est durus, difficilique Pater.

QUem Bellatorem timuit Germania quondam,
Qui nuper Gedano maxima praeda fuit.
Quem non vis potuit, non fraus, non frangere carcer,
En! hunc prosternit noxa pusilla pedis.
Diique Deaeque fidem vestram! quae robora restant,
Si pedis ad nutum corpora tanta cadunt?
Tu vero ad tumulum Herois te disce Viator,
Et tua te doceant omnia membra mori.

QUae tibi supremum largitur gaudia Numen,
Festivis merito prosequor ominibus,
Oanimo dilecte meo, Clarissime Sponse,
Quantumvis faveat nullus Apollo mihi:
Propitius quondam (si quicquam credis amicis)
Dum numeris usa est laeta iuventa suis;
Nec placidam mentem infestarunt undique curae
Canitiem ante annos quae mihi deproperant.
Quicquid id est, tibi plaudo tamen; semperque virebit
Noster, et ex nulla parte senescet amor.

FUlmine succensi nitrati pulveris ictus
Evertit moles, Arx Pinerola, tuas,
Vis eadem fato miseros involvit acerbo,
Praesidiumque loci, praesidiique caput.
Cardine luxato stetit integer angulus, in quo
Fulquetus tristicarcere clausus erat.
Censeri potuit libertas caelitus ipsi
Reddita, et innocui causa probata Viri.
Non idem favor ast hominum in nova vincla retractus
Continuat sortem, Rege iubente suam.
Quem superi absolvunt, cur Lodoice premis?

FUlqueto superi vitam servasse feruntur:
Sed quam Servaram scilicet ipse prior.
Ut penitus nulla plectantur crimina poena,
Ecquis de ccelo fulmina missa putet?
Fortuitum esse potest, convelli a sedibus arces:
Iustitiae status est perpetuusque tenor.

QUo Pinerola ruit, Fulquetum transit ictus
E Lupara dextram senserat ante Iovis.

ME dudum abstuler at mansuetis Curia Musis,
Quas faciles sensi propitias que mihi,
Cum Iuveni vegetus circum praecordia sanguis
Carminis ingenium, laetitiamque daret.
Nativo imprimis Elegeia compta decore
Fugerat a vultu, ceu aliena, meo.
Cur tamen argutum nunc tendere barbiton aude,
Et bene speositam sollicitare chelyn?
Unde novus calor iste? aut quo me numine dicam
Commotum imparibus nectere verba modis?
Vos mihi Bregelides multum salvete Camenae.
Scilicet a Vobis impetus iste venit.
Ut tetigi vestras, o candida numina, sedes,
En dolor ex animo protenus omnis abest;
Blandaque pertentat mentem nec opina voluptas.
Sit procul a vestris turba profana facris:
Et simul absistant liventes undique curae,
Bellorumque metus, sollicitusque labor.
Haec quoque successu sese legatio laeto
Explicet, et levius, quod gero, fiat onus.
Felix, cui vestrox, Divae, adspiratis honores,
Atque animum blanda consiliatis ope.
Quicquid agat fortuna, nihil tranquillius illo est;
Saeviat, an facilem provehat aura ratem.
Non illum Martis furiae, non classica terrent:
Excipit et pacis commoda mente pari.
Inter utrasque vices, commissum fortiter urget
Munus, et ingreditur qua decet ire via.
Per medias acies perget quoque fronte serena:
Quodque agit, id plenus Numina semper aget.
Destituat licet eventus quandoque laborem,
Nil queritur, recte conscius ipse sibi.
Sin bene successit, nil inde elartius audet,
Auctoremque operis non negat esse Deum.
Scilicet hoc vestris, Musae, praestaris alumnis,
Quis liquidas Pindi suppeditatis opes.
Par quotacumque mihi forsan deductur inde,
Qua placidus posthac compositusque fruar.

CArole, quem puerum blande succrescere vidi,
Ingenio recti moris, et ore probo,
Quemque ego nunc Iuvenem magnis virtutibus auctum
Eximiis dignum cernere laetor avis:
Ergone Pannoniae incedens novus incola terrae,
Qua volvunt tumidas Dravus et Ister aquas,
Tendis in adversos animoso pectore Turcas?
Quo tua re Pietas, Relligioque vocant.
Macte animi Iuvenis, qui cum nec stirpis egeres,
Et placide posses mollia fata sequi,
Optasti martem rebus praeferre quietis,
Proque pila placuit ensis et hasta tibi.
Marchio militiae primos concessit honores
Sceptriger, auspiciis erudiituque suis.
Nec leve momentum est caepti, tam splendidus Auctor:
Nobilius speres non aliunde decus.
Non si magnanimus te produxisset Achilles,
Troicus aut Hector cingeret enst latus.
Impetus hic primus pulchrae dedit omina laudis,
Plenior ut posthac uberiorque forer.
Hinc tibi vota fuere illo decurrere campo,
Quo Patriae posses, quoque placere Deo.
Non etenim rabies aut desperatio praeceps
Compulit errantem Castra tubasque sequi;
Sed verae vittutis et indolis ardor honestae,
Atque pudor proavis degenerare tuis.
Visque animi bellis non auctoranda quibusvis,
Quae, nisi cause subest, flagitiosa putas.
Destinat ecce Deus votis tempusque locumque,
Materiam factis sufficit ille tuis.
Barbara Bistonio molis excita recessu
Incubat Austriaco Pannonioque solo.
Impia Threicius lata ciet arma tyrannus,
Agminaque Europae secum Asiaeque trahit.
Spe quoque iam vasta totum complectitur orbem
Qui fida Christum religione colit.
Denique praesumit caelumque lacessere et astra
Immprobus, atque ipsi bella movere Deo.
Scilicet haec demum est te Carole digna palaestra:
Latior ad laudes area nulla patet.
Huc tua deducunt ete fata, Deusque, volentem,
Ut virtutis agas, et pietatis opus.
O quaecumque cales generoso sanguine pubes,
Huc propera fortes addere in arma manus.
Huc ades o rebus spectata ubicumque Iuventus,
Quis Patriae sanctus pectora rangit amor.
Quos neque barbarici strepitus, nec classica pulsa
Assiduusve truci terret ab hoste labor.
Quis animus lucis contemptor in ardua fertur:
Fortiter hic discant ultima posse pati.
Ipse Deus promptos ad proelia suscitat; ipse
Belligeraturis vimque animosque parat
Numinis haec causa est, quod cum adsit partibus istis
Prospera caelesti bella gerentur ope.
Quando erit illa dies cum vos lect ssima mundi
Pectora in Odrysio castra locare solo,
Bosphorii cum vos perfringere claustra Bysanti
Audiam et in captis pangere signa tholis?
Audiam et Idaei ripas calcere Scamandri,
Quaque suos flexus sponte Maeander agit,
Et qua se vitreo protendit flumine Cydnus,
Aut quaecumque aliae sunt Orientis aquae.
Denique Idumaeae domitas feliciter arces
Audiam, et in Solymis fixa tropaea iugis.
Illic o Iuvenes veras decerpere palmas
Pergite: militiae meta sit illa sacrae.
Inde redux Gentemque tuam, Patriamque corones,
Atque diu posthac Carole laetus agas.

PEste sophistarum falsisque afflicta poetis
Exosam dulcis musa reliquit humum.
Et tibi docte tamen felici luce, Fabrici
Gratior ut certe est ipsis lux orta tenebris
Clarius et sol, quem texerat umbra, nitet
Sic magis ille tuus, quam protulit umbra placebit
Fetus, et umbroso tempore gratus erit.

ALea Vincenti iacta est: iam perge tenebris
Et nomen flammis eripuisse tuum
Perge, neco trepida; talis te sola potestur
Musa beare solo, Musa beare polo.
Ipse Necolides, tragico hic quem carmine laudae
Incipit in laudes buccina prima tuas.

NOn tantum claudus latitabit sutor in umbra
Crede mihi ingenium vidit et illa suum.

VIncenti quem Calliope, quem tota sororum
Nascentem Clario fovit, in amne cohors
Qualis ad huc teneros pugnax Germanisa, fetus
Exploraturis durat in arma vadis.
Qualis et Aemonio lustravit mater Achilli
Te tuus e Latio procul Heinsius orbe salutat
Nomen ob expertam non tibi vile fidem
Fallor? an apparent inspectae signa tabellae,
Literaque auctorem prodit amica suum?
Apparere liquet, nec enim potes, optime rerum
Tam tibi dilectam non bene nosse manum,
Me tenet Assarici regnata nepotibus olim
Septeni spatium Dardana Roma iugi.
Roma Thriumphalis, metuendum gentibus omen
Heu mihi quam faciem non habet illa suam!
Rudera pro priscis ostentat foeda tropaeis
Funeris ah quanta mole superba sui!
Romani cineres et quae damnata favillis
Tecta ruinosam lapsa subistis humum;
Tarpeique solo moles aequata Tonantis,
Et frustra Iliaco sacra negata rogo;
Heu sedes augusta Deum! sic barbarus ignis,
Sic te sacrilegae diripuere manus?
Ten' tueor tene alma parens? ubi bellica virtus,
Nunc ubi maieslas numinis illa tui?
Tune subactarum moderatrix ardua rerum?
Tune ille edomiti Martius orbis apex?
Quaesors dissimilem tibi te facit? anne vel ipsas
Temporis exagitant, iura maligna Deas?
Nec tamen usque adeo penitus cecidisse puteris,
Pectine Fabricii nunc rediviva mei
Sic Amphioniae scenarum crimina Thebae,
Pergama sic Claria surgere iussa lyra,
Ipse loci genius, nec adhuc sine numine tellus,
Nescio quid, quare me sibi iungat habet
Seu nunc Herculei me Tiburis ora moratur
Consita pomiferis Tiburis ora iugis;
Qua scopulo lapisis Anienus inaesluat undis,
Et procul audita saxa fatigat aqua
Seu Circaea trahunt, viridaria, quaque tepentem
Fontibus egelidis temperat aestus humum
Iugera Telegoni cultissima, non ego vobis
Pingua contulerim fertilis arva Phari;
Non ubi Achaemenio Panchaia fragrat amomo,
Aut quae thurilegus culta sabaeus arat.
Sive pharetriferae nemoralis Aricia divae
Me tenet, aestivo silva petenda die;
Quaque Numae coniux, phrygiaeque Numicius Annae
Raptor amatrices gramine vestit aquas.
O non lustrandae properanti lumine sedes,
Avia Pierio rite dicata choro!
Sed desiderium deserti mite parentis
Iam monet, et spontis me negat esse meae.
Cui nunc conspicuis meditanti saecula chartis
Plorat ad Aonias aemula turba fores.
Haec eadem te, dulce caput manet ardua merces,
Non tu Lethaeis praeda futurus aquis.
Me quoque non totum quo postera negligat aetas,
Glorior ingenii pignus habere tui.

ALbis ut indomitos Vincenti, infundit amores
Et placet e Patriae lecta puella sinu;
Iam tua Nordwices resonant periuria colles
Et se post positam nostra Merilla dolet
Quae tua, quod Batavae commendant carmina gentes,
Pignora tot fidei credidit esse tuae
Sed gemit incassum. Nec dum tu deseris illam
Aut tanti sceleris te Iuvat esse reum.
Utraque te fruitur, fidumque agnoscit amantem
Accipit et partes illa vel illa suas
Non haec perfidia est, nec totum possidet una:
Illa sibi vatem vendicat, ista virum.

ULtima Fabricio iam reddite iusta Camenae
Nempe, Deae vobis ilicet ille fuit.
Ille fuit vobis; miserae plorate Camenae
Ulterius vestri non erit ille chori.
Tu quoque virginea redimitus Delie lauro
Aonium maesta concute voce nemus
Praevaluit cytherea tibi. Cytherea trumphat:
Quodque tui fuerat muneris, ille tenet.
Parnassi columen, parnassi prima voluptas
Fabricius sacrae Phoebe sititor aquae.
Transfuga Musarum, malisanae castra Diones
Prae posuitque tibi Pierisinque tuis.
Ulterius nec iam victura carminis arte
Phoebe tuos reddet, ut dedit ante, modos.
Sed tenera sacrum pensabit coniuge Pindum,
Et sinus hic illi fons Heliconis erit.
Obruet in tentum iam cura domestica vatem,
Ex alioque aliud somnia rumpet onus.
At vos Pierides, vestri pia cura poetae,
Ah precor, ah tantum ne sinitote nefas.
Tam culto docti migeat ut ab ore lepores
Aut suus ex isto pectore Phoebus eat.
Sed potius vivant aeterno foedore nexi
Fabriciusque Deo, Fabriciusque Decis.

VIncenti amicorum meorum et sanguinis
Insigne cognati decus, cui gloriam
Et principum peperit virorum gratiam
Non obviis impensa cura litteris,
Quem rectius locum quieti deligas,
Post tot pericla, totque terra, tot mari
Haustos labores, dulce quam patriae solum?
Quae debitorum laude dignis civibus
Dat praemiorum scilicet primum tibi,
Animi puellam corporisque dotibus
Pulchre nitentem, dignitate familiae
Primis parem rei futuram praesidem
Domesticae, genialis assedamtori.
Quid? mene par est vocis expertem meae
Votique tanti nupitas transmittere
Cognati, amicique? id nec illa siverit
Cum patre sponsa et culta tam sancte tuo
Fides, amorque, dum licebat, mutuus,
Quo terra Candidius nihil tulit viro
Nec ille, quem cognate praestans debeo
Honor tuis virtutibus. Sit haec mei
Summa ergo voti. Summa cum (quae nota res)
Contigerit ingenit tibi felicitas,
Rerumque doctrinaeque summa copia,
Par indoli fortuna, par scientiae,
Sed illa constans, illa flecti nescia
Currentis aevi spatia Vincenti, tui
Et Angelae, iuxta tuae, et tuos lares

QUid liber solitis manere flammis,
Quid caste veneri suos negare
Sperabas numeros, tener Fabrici,
Subiectat stimulos sui furoris?
Num possis oculos vagos puellae,
Risus oscula, candidosque mores,
Et gestus sine vocibus loquaces
Immoto rigidus videre vultu?
Nec Phyllis, neque te Merilla talem,
Nec Rheni ad rapidas Lycoris undas
Dulci vulnere saucium videbant.
Atque illae facili vigeat levatae
Caelo carmine, quod puer cupido
Aeternum iubet esse, nec perire
Commislos fidibus tuis calores.
Nunc restat peragenda res, Fabrici,
Quae non versiculos leves requirit,
Sed quam versiculis licet referre,
Et solo decet expedire facto
Si blandis laiae fuere verbis
Contentae, fuerunt et haec ab ipsis
Tantum praebita, nunc dabuntur illa
Quae non sunt modo muneranda verbis
Te poscit iuvenem puella: poscit
Coniux casta Virum: Marite turba
Debetur numerosa liberorum
Uxori, Patria, tibi tuisque
Haec laudare potest bonus Poeta,
Sed praestare potest bonus maritus.

QUem prudentia quem sagacioris
Mentis caelica vis, fidesque pura
Regi, Principibusque, civibusque,
Prae multis totus dedit probatum.
Quem rarissimus eruditionis
Fructus, quem Sophiae recessus omnis
Lustratus, dedit ommbus colendum,
Nostro FABRICIO, salute plenas,
Plenas prosperitate, gaudioque,
Anni dum reducis percor CALENDAS:
O iam nectite Virgines sorores,
Et tu nectito Phoebe mi, Corollam,
Quae strenae vice sit: meretur istam
Virtus strenua et absolutioris
Qua magnus cluit, eruditionis
Laus, quin (scitis) amor meretur istam,
Quo constans sacra vestra curat. Ergo
Adsit vivida Laurus et virentum
Palmarum vigor et Sacratioris
Verbenae decus, ac amoeniorum
Florum, cunctus odor paratus adsit.
Post quicquid Citharave, Barbitove
A vobis, Helicone teste, lusum
Huc huc addite: gratulationes
Ac plausus resonet Borussus aether.
Sit VINCENTIUS usque et usque vincens,
Quod-sors-cumque ferat molestiarum,
Et quicquid tulerit dies laborum,
Quas curae dederint acerbitates,
Has virtus iubeat, favente caelo,
Caricis ficubusque dulciores
Esse ipsi. Patribusque Patriaeque,
Utantur pariter beatiores
Rex cum principe, civibusque cunctis,
Et longa et facili VIRI senecta,
Quem prudentia, quem sagacioris
Mentis caelica vis, videsque pura
Regi, Principibusque Civibusque
Prae multis totus dedit probatum.

SOrtis et invidiae, Vincenti victor amoris
Summa mei, summum hac luce colende mihi,
Debentur fateor, Vincenti splendida serta:
Quae quia iam Thilo nectere non potuit,
Hoc cape, non magnis meritis, sed tempore dignum sertum
Qualeque Thiloni nectere iam licuit.
Quamquam VINCENTI hoc quis dignum nectere
Possit, ni Musae debita serta ferant?
Floridius Gedani dulcis WESTHOVIA nectet
(Osis salvus Ei, salva sit illa TIBI.)
Quando stylo veteri nobisque Tibique recurret,
Lux ea fausta nimis, lux ea laeta nimis
Tuncque styli veteris memor, usu promptior, insta,
Ut VINCENTIOLOS ANGELA victa gerat.
Interea vincens felix curasque viasque
Invidiae et sortis Victor ova atque vale.

Accipe VINCENTI quod Thilo dat tibi sertum
Splendidius virtus, et Deux ipse dahit.

DUm triste nostros in iugulos rotat
Bellona ferrum, iamque acie rei
Omnes in ipsa stamus ictum
Desuper accelerante caelo.
Pacata dudum quaerimus anxii,
Calende votis aethere, tempora
Non cura PRINCIPEM quieti
Non PROCERES onerosa tradit
Grassans Polono limite, corripit,
Trux flamma Prussos undique cardines,
Telisque telorumque cuncti
Turbine deriguere campi
Et vestra iam nunc res agitur, puto
Cives GEDANI nobilis, et pavor
Vestras in oras serpit, aestu
Vistuleae glomeratus undae
Quamquam pavori qui pateant, fides
Quos sancta dudum, quos sacra moenium
Consepta, et agger altus, et vis
Consilii bene clausit acris?
Pars huius ingens, FABRICIUS DUCI
Dum vestra nostro iussa renuntiat
Orator, et cauti coitis
Finitimae studio salutis.
Momenta vestri non monitus ego
Perconter audax, aut, calami procul
Arguta linguens, ad tubarum
Classica deveniam, sat aequus,
Haud mente suasor. ne fremitus tenet,
Et festa Caeli gaudia Bregelae;
Me plausus et celebriorum
Dulcis Anactoridum voluptas
Assumpta tanti vultibus Hospitis
Quem dulce quondam Belgicus Amstela
Fides retentantem cnoras
Obstupuit, sociamque Leidam
Duxit stuporis. Non alio magis
Plausere Montes Hospite Regii,
Divos faventeis cuius omni
Caelitus expetiere coepto.
Felix, O urbis floscule Patriae
Nec non SENATUS nobile cor tui,
Si FABRICI. debere vestris
Se quoque Pax velit alma suasis!

ECquid te Patriis viventem frater Athenis
Tractantemque sacras divinae Palladis artes
Iuppiter! insueto nobilium studio.
Nostri tangit amor? omnique Perennius aere
Illud fraternae nomen amicitiae?
An sic intentis haeres. defixus ocellis
Ut tua non ullis impendas otia curis,
Pieridum praequam dulcibus alloquiis
Seu nunc Pergamei moles operosa magistri
Aonides iussit res sibi habere suas.
Seu Themis addixit cathedris, quod laetor utrinque
Implicar et gemini causidicina fori.
Aut ergo ante tuos vivis conviva penates
Et nihil arcana, Numina voce rogas
Dulcia securae consectans commoda vitae
Quam lepor et Musis pascat amica quies
Quicquid erit, nam te numquam cessare putamus
Tradere nec molli corpora pigritiae
Illud dividiae est nos tot seiungere multa
Quantum Albis Cimbro dissidet Oceano
Coram flexanimas accidere et reddere voces
Oraque non fictis iungere suaviolis
Heu Divi quam dulce foret, quam pura voluptas?
Sic animum argutis pascere deliciis.
Et procul a strepitu, procul a clamore Potentum
Quos sua civilis cogit in arma furor.
Sub viridi tecum requiescere tegmine fagi,
Ceu patrias olim Tityrus inter oves
Nec modus aut blandi carmen recitasse Properti
Quem durae assidue torsit amor Dominae:
Aut legisse mei teneros Nasonis amores,
Ludorumque tuos umber amoene sales;
Unde haurire queas vitae praecepta beatae,
Et genium ingenuis exhilarare iocis.
Qualia contigerint nobis si munere Divum
Heu quam pro nihilo cetera cuncta forent?
Quae vulgus hominum stulte miratur et optat
Et gaudet solidis ante tulisse bonis.
Nam quo tam longis animum distendere votis
Non rerum fasces nec mihi venor opes.
Haec alii cupiant, nobis quaeuntur at illae
Ingenii, quales Euclio nescit, opes
Prudens simplicitas, livorisque inscia virtus
Mens bona, non tactis candidior nivibus
Et pudor et numquam non invidiosa supellex
Carminis, et simplex qui vacet arte cibus.
Despectorque animus rerum, supraque Tyrannos
Spiritus, aeterno proximus igne Deo
O ego sic possem tranqulle ducere vitam,
Ignotus populo, notus at ipse mihi!
Sic mihi paulatim veniat non pigra Senectus
Tardaque mors, felix terminus ipsa sui.
Dii quibus humanae curae suntcommoda vitae
Et tangit superos haec quoque cura Deos
Si purus musarum adsto Phoebique sacerdos
Nec cor sollicitant facta nefanda meum
Este boni teneroque haec reddite vota Clienti,
Reddite, si merui, pro pietate mea
At tu qua Gambras Albis pater alluit arces
Et iuxta pluviis Alstera stagnat aquis
Sivelegas veterum Vincentiscripta Quiritum
Quotquot et Heroas Craecia mater habet
Carmine seu mediteris opus, quod postera laudent
Omnia, quodque, oculosecla stupente legant;
Seu terras alto visum mox sole calentes
Ibis, et Aonii pars eris Imperii.
Si non ista tuos mutarunt saecula mores
Non poteris Iani non memor esse tui
Undique cui puro non rident lumine soles,
Saepe ferit tenerum saevior aura caput
O prima infelix quae me lux edidit orbi,
Iussit et iratis vivere caelitibus.
Non ego nunc frustra dubiis tot casibus actus
Damnarem sortis fata maligna meae
Rorantes nequiquam oculos et languida tendens
Non audituris Brachia sideribus
Saeva meum postquam rapuerunt fata parentem,
Qui cum una tota est nostra sepulta domus.
Omma qui cum una perierunt gaudia nostrae,
Quicquid et in vita mollis alebat amor.
Siccine te nostris, genitor dulcissime rerum
Offensum vitis aura maligna rapit?
Nec tua te texit pietas, doctrina fidesque
Sanctus et integrae Relligionis amor?
Numquam ego telucis postquam huius munere functus
Et tua sunt matrie reddita membra suae
Adspiciam post hac? ac certe semper amabo
Semper maesta tua carmina morte canam.
Quale gemit moriens cum vocem intendit hirundo
Cui procul a nido devia mater abest:
Aut queritur teneroviduata columba marito
Daulias aut rapti fata gemens Styli,
Heu mea non ullis fortuna aequanda procellis,
Ipsa aliis quandoque parens, quandoque noverca
Me manet assidue dira noverca dies.
Et velut ansa ansam trahit, unda supervenit undae
Continuantque suas Phoebus et astra vices.
Sic ego continuo fortunae vulneror ictu
Nullaque non currit hora sinistra mihi.
Ecquid agam? contra natalia sidera surgam?
(Hoc foret in magnos arma movere Deos.)
Non ego fortunae furias patientia vincat
Hercle iuvat fatum sic superare meum.
Cetera mittamus superis si scaeva minatur
Mane novum, vesper fors meliora dabit.
Nondum fata iubent nullam sperare salutem,
Tam non iratas increpat aura minas.
Nil desperat inops, cui nil sperare relictum
Saepius alternas exhibet ora vices.
Tandem etiam nobis per tot discrimina vectis
Optato veniet mollior hora die
Aerumnis factura modum, finemque labori,
Tam niveum dabitur quando videre diem!
Interea dum fata tonant, atque agmine toto
Concitat immites tutbidus Auster aquas,
Nixa Deo tantos spes et Patientia casus
Sustinet, aerumnis sola medela meis.
Di meliora precor, terroremque hostibus illum
Qui miserum multa versat amaricie.
Non tamen immemorem vestri, oblitumque Bonorum,
Quos ego constanti semper amore colo.

QUi quondam Patriae defendit Iura, diserto
Intrepide pugnans ore, styloque potens;
Nunc iacet elinguis: damnum haud reparabile, Magni
Fata Viri lugent Urbs, Patriaeque Patres.
FABRICIO tantum parva haec Res publica debet,
Quantum Roman suo maxima Fabricio.

MAGNE VIR, et nostris Maecenas Optime Musis,
FABRICII quondam maxima cura tui,
FABRICII, quem prima tibi coniunxerat aetas,
Qui primum, Duce Te, limen honoris adit.
Accipe, quos tenues in amico funere versus
Auspiciis scribo deproperoque tuis,
Ista tua est pietas, qui caras eminus umbras
Plangis, et in Cimbris me celebrare iubes.
Atque utinam vel Te scripsissem digna, vel illo:
Nunc culpam pietas corriget ista meam.
Siquid enim pecco, pecco pietate: minusque:
Nunc pecco; pietas quo fuit ista duplex.
Namque tua fretus pecco pietate meaque:
Nam mea fit pietas; et mea culpa tua est.
Ergo meos elegos (quam nunc falleris!) et omnem
Trado tibi culpam cum pietate meam.
Quis mihi laxabit refluas in carmina venas
Impetus, ut FABRICI funera mangna gemam?
Funera tot populis et tot plorata Poetis,
Quis ipsae Charites, ipse parentat Amor:
Funera sed Batavis tantum dicenda Camenis,
HEINSIADAEque fuo iure canenda Patri:
Funera, PASTORI quae Musa domestica planget,
Quis TITIUS lenes difflu~et in numeros.
An mea tam doctis se querquera naenia chartis
Misceat et tenui vagiat aegra sono?
Ipse suas etiam lacrimis communibus addet
Vistula, et effusis funera flebit aquis.
Forsitan et patrius se fluctibus ingerat Albis,
Ut lacrimis pars sit nulla relicta meis.
Iusta tamen, sed iussa dabo, ploraboque, si non
Spargo Medusaeis fusile carmen aquis.
Eiulet incomptis mihi pertica Musa querelis,
Et gemitus et suspiria fracta trahat.
Fundere si nequeo bene lotis carmuna labris,
Intercisis singultibus ora gemant.
Forsan et ingenium dolor hic excludit et artem,
Et pretium indocta de pietate capit.
Occidit hei! magnum saeclorum momen et instar:
Orbis delicias invida claudit humus.
Occidit et tenues complet VINCENTIUS urnas,
Cuius non uno gloria sole patet.
Ipse hic Corycio Phoebus tumulatur in antro,
Inque uno Virtus, Gratia, Suada perit.
FABRICIUS iacet hei! cuius per saecula magnum
Stat nomen, cuius fama per astra volat.
Occidit hei! magnique silet nunc lingua Senatus,
Qui sua nunc mutofata dolore gemit.
Mascula qui rebus Vir folverat ora gerendis
Hic tacte, et GEDANI firma columna iacet.
Sarmaticos inter proceres dum publicus Hermes
Considet et causas disserit ore graves,
Publica quem dum cura coquit sub pectore fixa,
Dumque bonitotum publicus ardor habet,
Quae flagrant animo, rapuerunt viscera flammae
Et lento febris tostus ab igne perit.
Ducitur extrernus per curas Spiritus istas,
Ut populo vivus se moriensque daret.
Occubuit tot Regni spectance Senatu.
Quae vitae, haec mortis publica scena fuit.
Nec levis illa fuit tam pulchrae gloria mortis,
Ne poterat fato splendidiore mori.
Sic mediis moritur miles generolus in armis.
Hac optent magni morte perire Duces.
Scilicet exemplo qui vixerat omnibus unus,
Tot nunc debebat testibus ille mori,
Quique olim insomnis prospexerat omnibus Argus,
Publica nunc inter lumina luce caret.
Sed fallor; non luce caret lux publica: sed cum
Sideribus media vunc quoque nocte micat.
Hei mihi! quantuserat! non perditur unus in uno,
Multorum e multis unus hic instar erat.
Vix puer ille suos superat VINCENTIUS annos,
Et matura suum mens stetit ante diem.
Iamque sacram meruit Pindi de vertice laurum.
Sertaque, quae Vatum Numen Apollo dedit,
Iamque illi Phoebi chorus assurrexerat omnis
Pectora iam multo Numine feta notans.
Quis fuit ille, quis o Caelo dedu ctus ab ipso
Spiritus, et quantis ignibus acta chelys!
Ipse sui Phoebus dotes miratus alumni
Attonita sacros imbibit aure sonos.
Gloria prima fuit Batavis placuisse Poetis
Et quendam haec inter nomina ferre locum.
Ipse Amor, ipsa Venus geniali nectare chartas
Imbuit, et dulcis fluxit ab ore favus.
Illimis, nitidus, priscoque simillimus auro
Sermo fuit, qualem Roma vel ipsa velit.
Hos, reor, auritae quercus, nec surda secuta
Saxa sonos variis subsiliere modis.
Oblatas poterat Vates sibi spernere frondes,
Laurus enim in crines carmine tracta ruit.
Maximus hunc magno Grotius complexus amore,
Quo nullum maius Belgia nomen habet.
Ipse Pater Vatum non defuit Heinsius, is qui
Nec Nasone fuit, neve Marone minor.
Cuius iudicio si stamus, is omnibus unus
Teutoniam populis exhibiturus erat.
Continuavit eos Patris post fata favores
Filius haud magno Vate Parente minor,
Qui sibi iam raptos infelix luget amores,
Et cineri forsan vota suprema feret.
Singula quis memoret? nullo se Belgia iactat
Nomine, quo non et iactitet iste suum.
Iunxerat hinc Medicas plectris felicibus artes,
Et gemino cultus nomine Apollo fuit.
Sudatae luces, vigilatae ad lumina noctes,
Mensqueper immensos praecipitata gradus.
Iam Sophie se tota dedit sie veste videndam,
Totaque nunc patuit Graia, Latina Venus.
Inde tot expugnat decumanis saecula curis,
Inde fuit studiis ultima meta Themis.
Magna nec una fuit variae facundia linguae,
Vincla triumphatis auribus apta parans.
Iamque petebatur rerum faber aptus ad usum
FABRICIUS Themidos culmina summa tenens.
Prima istas potuit cognoscere CIMBRIA dotes:
Hic lateri iunctus Principis ille fuit.
Demeritura Virum hinc GEDANI Res publica tantum
Consiliis comitem iussit adesse suis.
His humeris suffulta sub hoc bene sedit Atlante:
His pedibus stetit: hoc ore locuta fuit.
Ille peregrinis pretium virtutibus aequum,
Illa deeus stacuit, nomen et illa dedit.
Nomen et ille dedit, quo seiactaret: eisdem
Mutua nam facibus gloria pasta fuit.
At nunc ille iacet, quamvis facundus, amatus,
Optimus, egregius, nunc tamen illeiacet,
Et tacito, rapidos inter placidissimus aestus
Inque fori mediis fluctibus, igne perit.
Qui non hos votis voluit flagrantibus ignes,
Vincere, quis docta noluit arte malum?
Ter quater Aoniis exstinxere Cynthius illos
Fontibus et medico frangere ore parat.
Sed nec aquis morbus, nec erat medicabilis herbis.
Nec prosunt Claria pocula mista manu.
Flamma ferox ipsas sensim populata medullas
Intentat properam viribus aucta necem.
Vertitur in cineres corpus: verum igneus istis
Spiritus ad superos ignibus actus abit.
Qualis, ubi Alcides dotali arsisse veneno
Fertur, ab Oeteo est raptus in astra iugo.
Nos tamen has fusis ulciscimur imbribus urnas,
Et damus haec cineri tristia tuo.
Nostra tibi pietas, quamquam peregrina, parentat:
Ingemit exsequiis non sua Musa tuis,
Annua quae, FABRICI, tibi munera sparget, et istos
Perpetua Manes relligione colet.
Perpetuus sic ille dolor durabit, eritque.
Haec lacrimis semper tincta favilla novis.
Ipsae Naiades, ipsae flevere Camenae,
Legit et e labiis oscula summa Charis.
Ipse lyram Pater et chordas sine honore fluentes
Odit, non Helicon Cyrrhaque lenta placet.
Interea has umbras gratissima myrtus obumbret,
Et cinis hic laurus germinet usque novas,
Laurus quae viridi decrescant fronde Poetis,
Et quaedam sacrae semina mentis alant.
Surgat Orontaeo lascivula cespite tellus,
Balsamque et Libycae germin messis agat.
Spargat odoratae per marmora Pallidis imbres,
Et nebulas semper vibret Achaemenias.
Panchaeas stillet lacrimas, felicibus auris
Spiret et aethereo gramina rore fricet.
Hic fons, quem liquido sudavit Pegasus ungue
Per medias docto garriat amne vias,
Facundo mutum cinerem qui perpluta imbre,
Unde levet doctam vel cinis iste sitina.
Hic Ver perpetuum vigeat. procul este Decembres!
Hic Maius passis ambulet usque comis,
Sic tumulos, sic vere suo tibi Flora coronet,
Edat ut usque novum feta puerperium.
Haec Tibi parvorum metetur castra Quiritum,
Pictaque in accensa fulgeret iris humo.
Hic Nardi spicam vaga linea carminet, illic
Intexat Pulchro velere caltha toros.
Hic violae creicant immortalesque Amaranthi.
Cinnamaque et stacte, Cecropiusque thymus.
Depectant flores Zephyri laetique iocentur,
Lenis et in placidis oscitet Eurus agris.
Stet consanguineo rosa quae scintillet in auro,
Et veluti patulis porrigat oscla labris.
Fallor an ipsa suis celebrant te lilia linguis,
Et te diductu mussitat ore rosa?
Forsan et hic, aliquis cum pulsat barbita Vates,
Nutabit florum per sua castra cohors.
Et saltaturis similes hinc carmine tacti,
Hinc Vatis rapti numine, colla trahent.
Circum Apis aethereo pascatur plurima rore,
Daedaliaque leves imbricet arte lares.
Prandeat hic Siculae convivia dulcia Florae,
Manibus ut reddat non sua mella tuis.
Sed pura et sine cerai lentore refusa;
Qualia stillabant Vatis ab ore sui.
Huc quoque pictarum gens ingeniosa volucrum
Concedet tumulos soponte secuta tuos,
Et vectigales Vati persolvere cantus
Gestiet, et nidos hic struet illa suos.
Haec Musis afflata tuis meliora sonabit
Carmina, et hos Echo discet amoena sonos.
Ipsa perorabit fracto Philomela susurro,
Cognatusque elegos hic tibi fundet Olor.
Hinc franget Fringilla sonos, et triste Poetae
Gutturis obsequium solvet Alauda suo.
Omne genus volucrum Vatem memorabit, et aer
Vocali totus seditione fremet.
Infaustae procul eftis aves, non noctua, bubo,
Non ales rauco barbarus ore crepat.
Non pica et furtiva latrans ad pabula corvus
Musarum doctas ganniet inter aves.
Elysiis aderunt Vatum desedibus umbrae,
Et molles elegos ante sepulcra canent.
Heinsiaci venient ad pristina foedera Manes,
Et graciles iunget Grotius ipse manus.
Hic quoque Barlaei festiva vagabitur umbra,
Et totum ducet post sua terga gregem.
O Nasamoniaco bustis incumbere ritu
Detur, et afflatu tangerer ipse tuo!
Et tibi te dignos posset mea scribere lessus
Musa, nec invitum sollicitaret ebur.
Plectra ageret priscis litem motura Poetis.
Vinceret et Thressae stamina docta lyrae.
Nunc indocta tibi lacrimas protrudit inertes,
Exspiratque tuos inter et illarogos.
Illa quidem queritur: sed te mortalibus umbris
Maiorem noster non ferit ille dolor.
Nobis usque licet lacrimarum haurire culullos,
Dum tu divino nectar ab ore bibis.
Tu nunc sidereis immistus Vatibus astra
Tangis et ignavam despicis ales humum.
Exile hoc cernis (si cernis) ab aethere puncktum,
Et si quid puncto fingitur esse minus.
Exiguo rides bacchantem in pulvere turbam,
Ut puncto super hoc omnia puncta ferat.
Cum pelagus spectas, vix hoc tibi bulla videtur,
Adspicis hic medio tot castra natantia ponto,
Totque super vili proelia mota luto.
Pulveris exigui iactu quae pressa quiescunt,
Ut turbare solet bella colonus apum.
Nil tibi cum terra, pedibus qui sidera calcas.
Egreditur spatiis Mens generosa suis.
Vicit io! vicit sacris VINCENTIUS armis
Deque suo felix funere Victor ovat.
Ipse suos celebrat cum SALVATORE triumphos,
Quaque die hic mortem; vincit et ille die.
Ergo pro lessu laetum paeana canemus,
Faustaque pro feretro ferre tropaea decet.
At nos exuvias sub marmore condimus istas,
Ipse suo quas de funere praedo tulit.
FABRICII hic pars nulla iacet, necrede Viator,
FABRICII quisquis nomina forte legis.
Sed tamen ista legis distinctaque conspicis auro
Nomina, vicinus quae notat iste lapis
Vel sculptoris erat, vel sculpti carminis error.
Nam tumulo inscriptum sic (puto) carmen erat:

FABRICIUS Geticam legatus abivit in aulam.
Dumque obit hoc munus, summum obit ille diem.
Idem erat e Caelo legatus missus in orbem,
Ut causam gerert non minus ille DEI.
Ergo DEO Patriaeque in munere serviit uno;
Fine sed haec alio munus, et ille regit.
Non eadem est hominum via, quae via Numinis: ista
Namque domo mittit: sed vocat illa domum.
Mutatur Dominus, sed munus durat, eritque
E Legato nunc Angelus ille DEI.

MAgna Parens, GEDANUM, toto quae dividis orbe
Nomen et immenso tendis ad astra gradu,
Urbs augusta, potens opibus, Musisque benigna,
Laudibus o maior, maior et invidia.
FABRICH vah quanta tui iactura! quis iste,
Pectora qui tot agit, tot premit ora dolor!
Sarmaticam sollers orator missus ad aulam
Immoritur curis, quam bonus ille! tuis.
Quanta erat haec pietas, quae gloria! quantaque damna
Hic sentit populus, quanta Senatus habet!
Quo minus ille tuus (nam Te non ille Parente
Natus) eo magis hic se probat esse tuum.
Non fuit ille suus, fuit aut alienus; at unus.
Integer et totus nunc fuit ille tuus.
Ut numquam sese in partes abiisse probaret,
Debita dumque Tibi, Naturae et debita solvit.
Et quam non animam debuit, ille dedit.
FABRICIO quam multa tuo, ditissima, debes!
Magnum hoc, quod nescis solvere, nornen habes.
Redde animam, vivat per te tuus ille superstes,
Da nomen, tua quod vincere saecla queat.
Quis neget aequa? Tuo hic in munere mortuus: Ergo
Munere nunc Vivat mortuus ille tuo.

HEinsiade, Vatum Batavorum summa, sed una
Gloria, quem Phoebum patria terra colit.
Heinsiade, veteris vindex certissime saecli,
Heinsiade, numeris non temerande meis.
Seu tibi Regales dispungunt otia curae,
Seu fovet in molli Calliopeia sinu,
Improba, feralis, nigrantibus horrida pennis
Auribus allapsa est praefica fama meis.
Cuius verba tibi refero, sed ferrea, sed quae
Excutiant capiti laurea serta tuo.
Ille Tibi quondam fraterno iunctus amore,
Et tecum Clariis advena tinctus aquis,
Ille tuis quondam non ultima gloria Belgis,
Teutoniae summum, iudice Patre, decus,
Ille tuis dictus toties totiesque Camenis,
Ille tui praeco nominis, ille Tuus,
FABRICIUS tuus ille (quid hei, quid Fama minaris?)
FABRICIUS (titubant hei mala verba!) fuit.
Ergo fuit Tuus ille, fuit, vixitque. Sed ista?
Quis dicet digna funera voce dolor?
Quis gracili tantas aequaret carmina laudes,
Quae strepitum tenuis non meruere lyrae!
Hos ego do lessus (si quis tamen hos quoque, si quis
Aut legit, aut tanto Nomine digna putat.)
Sed dixi tamen has Vates inglorius umbras.
Non ego, non culpam deprecor ipse meam.
Namque tuos, Heinsi, carissima funera lessus,
Poscunt, et cineres hos puto velle pios
Forsan et Heinsiacas praesentit amica Camenas,
Et correpta tuis subsilit umbra modis.
Forsitan (Euridices memorant ea fata Poetae)
Orphea poteras hanc revocare lyra.
Si iuvit genio quondam nascentis Amici
Et libasse merum et ture litasse sacro:
Sive tuam quondam celebravit carmina lucem
Natali dicens optima verba tuo:
Extremum quoque nunc morienti munus amico
Redde, neceterni differ honoris opus.
Heinsiaco poterit lessu tuus ille renasci,
Qui natalitii carminis instar erit.
Qui potes ergo, istos digno dic carmine Manes:
Me pudet in tanto funere posse loqui.
Cumque velis, facies (quis enim te velle negaret?)
Me pudet in tanto funere velle loqui.

OMnia Virtuti similis, pars altaque Phoebi
FABRICIUS, Patrii pronuba Suada fori;
Quo viguit Gedanum, velut Arpinate Quirites;
Quem Themis et Consus dixerat esse suum.
Ille Deis fetus tantis, saeclisque socisque
Qua iacet, haud uno funere funus obit.
Suspice, qui transis, tot tantaque nomina rerum:
Inque UNO Manes tot venerare Deum.

FAta perillustris nimium matura FABRICI
Longe extra centrum me rapuere meum.
Carmina dum tento suspiria fundere cogor,
Nilque nisi gemitus pectus inane strepit.
Fletibus ast totus quamvis immergar amaris,
Divus non lacrimis indiget ille meis
Ambitiosa meo non quaeram verba dolori,
Ne meus in Caeli Numina peccet amor.
Nec tam fata Viri, summe veneranda, dolere,
Quam raras dotes, quae periere decet:
Harum respectu concurrere multa videntur
Funera quae tristi contumulantur humo:
Maesta suum primo genium Res publica luget,
Communique illi voce litare studet.
Post illam viduata Domus gemit, orbaque proles
Hoc tam fatali fulmine tacta stupet.
Nec sua damna queri tanti cunctantur Amici,
Quorum antiqua fides candida corda notat.
Quod si virtutes, nostri miracula saecli,
(Quae veluti extorres luce domoque carent:)
Spectamus, vero luctu comitante videtur
Virtus exsequias ire caduca suas.
Musarum delecta Cohors, redimita cupresso.
Adstat, et hic tumulum credit habere suum
Sed nullis poterit redimi iactura querelis,
Delitium superi repetiere suum.
Ex umbra sidus, divusque ex pulvere factus,
Spernit in exuvias ipse redire suas.
Sufficit, excelsae luctus quod publicus Urbis
Ostendit, qualem mors tulit inde Virum!
Ille mihi fuerit genialis Numinis instar,
Si quis mortales posset habere Deos.

Ota tuum lugens dolet Urbs maestissima fatum,
um propero nimium funere raptus abis.
Hoc tua Dexteritas; Prudentiaque illa meretur,
Et labor, et quavis cognita sorte Fides.
At quanto tamen est maior Mihi causa doloris,
O Pater, O nostrae Spes Columenque Domus!
Heu mihi! Mors rapuit Genitorem ferrea, tantam
Qui curam Gnati gesserat usque sui.
Sparta licet totum deposceret ardua, numquam
Interea votis defuit ille meis.
Tradidit hic nostrae praecepta salubria vitae,
Et coeptum primo tramite rexit iter.
Quam mihi dulce fuit, Genitor suavissime, vultum,
Cernere, quam voces ante bibisse tuas!
Tu mea querebas animo incrementa paterno:
Tu monitor fidus, tu mihi doctor eras,
Tu me saepe, videns tractantem pensa Lycei,
Gaudebas ductu posse iuvare tuo.
Saepius et stimulos, exemplaque grata daturus,
Narrabas, Puero quae Tibi gesta forent.
Narrabas studio vigilatas perpete noctes,
Et multa lectos sedulitate libros.
Nempe Tibi id cordi fuerat iuvenilibus annis,
Virtutem, et doctas quaerere mentis opes.
Hinc tua cessavit numquam sollertia: pulchra
Discere, vel pulchre scribere, cura fuit.
Testantur varii tibi lecta Volumina census,
Quaeque tuas praefert pagina docta notas,
Testantur primis quondam tibi nata sub annis,
Ingenii et studii pignora certa tui.
Sic doctas Batavum Iuvenis delatus ad oras,
Eximiis poteras iam placuisse Viris.
Hic quantus sese inciperet mihi pandere campus,
Si iuvet in laudes longius ire tuas!
Sed tua dictabunt aliis Encomia Musae:
Me Dolor, et Lacrimae scribere plura vetant.