MORE fimeta suo cristatus ut eruit ales,
Invento cupiens se satiare cibo:
Repperit everso radiantem stercore gemmam,
Nulla tamen spes hinc utilitatis erat.
Cur ait hanc rem nos erat invenisse necesse,
Nil mihi quae prodest sit pretiosa licet.
Triticeo potiens grano quin laetior essem,
Gemma potest oculos pascere, nilque gulam.
Tollere quam nolim, quia nec decus addere novi
Huic ego, quique mihi quaeritur, usus abest.
Quae petit, in neutro sic commoda percipit alter,
Nil ut ego huic prosim, me iuvat illa nihil.
Splendorem multis fortuna benignius offert,
Sed quo sustineant non didicere modo.
Quemque ipsi stolidis infamem reddere verbis,
Iudicioque rudi dedecorare solent.

VIDIT Ovem liquidi sorbentem fluminis undae
Inferius stantem, quam stetit ipse, Lupus.
Iure volens ergo, si devoret, ille videri
Hoc fecisse, minax, fronteque torvus adest.
Cur, ait, hausturo puram mihi polluis undam,
Cur facis huc a te turbidus amnis eat?
Mene, ait Agna, tibi turbare probaveris undam,
Quam tamen huc prono flumine cursus agit?
At maledicis enim, Lupus inquit, an excidit, a me
Ut tuus occiderit dilaniante pater?
Menses ante neci septem quem misimus, illi
Hanc sua perniciem lingua proterva tulit.
Non ego respondens tum subicit anxia vixi,
Usa sed hac frustra voce tuentis Ovis.
Ille negas vero late nudaris ut agros
Vernantes viridi gramine nuper, ait?
Agna probans falsum, caream cum dentibus, inquit,
Hoc a me fieri non potuisse liquet.
Cui Lupus: ut valeas satis ipsa dicacula verbis,
Nunc cenare tamen lautius ipse velim.
Sic ait, atque metu trepidantem corripit Agnam,
Et pascens avido devorat ore gulam.
Ut, quos oderunt, violent impune, tyrannis
Causa dari facili conditione solet.
Qui quaecumque volunt patrare licentius audent,
Illorum sceleri vel pudor omnis abest.

FERTUR amicitiae Mus olim nomine Ranam
Invitasse sequens tale favoris opus.
Inque penu duxisse repletum mollibus escis,
Quas varii generis copia magna dabat.
Hoc hilarem praesta te mi Ranuncule victu,
Conveniens genio qui sit, opinor, ait.
Non ego deese puto, fuerint quae grata palato,
Non tibi delectu, quam damus, esca caret.
Invidet hanc Muri felicem perfida vitam
Rana, pari se non vivere sorte dolet.
Deliciis aegre fert hunc tam mollibus uti,
Carpere quas genio liberiore licet.
Turpiter ille suos cum contabesceret artus,
Dum foret in limo vita terenda sibi.
Ergo fraude volens invisum perdere Murem,
Huic fore se gratam quae simularet, erat.
Mus conviva sibi dignetur ut esse vicissim
Orat, et huic blando sustinet ore loqui:
Ut tractare pari nequeam mi Muscule luxu,
At bona nostra tamen vise rogatus, ait.
Et tua non patiens cum sit natura natandi,
Ne quid aberrandi triste labore feras:
Sic ducere meam tutus in amne domum.
Mus qui blanditias has fraude carere putabat,
Paret, et annecti se pede sponte sinit.
At ductrix imam subito periuro paludem,
Mure sibi parci Rana petente, subit.
Qui sero sapiens mediis ubi mergitur undis,
Suffocantis aquae vi periturus ait:
Mors impune licet me nunc indigna sequatur,
Est ultore tamen non caritura suo.
Sed lacrimosa trucem nil Ranam verba movebant,
Mus perit infestis praeda relictus aquis.
Nare videns paulo quem post exsangue cadaver
Milvius , esuriem ventre ferente rapit.
Et simul, annectunt Muri quam vincula, Ranam,
Saeva pari quam vi dilaniavit avis.
Non impune diu scelerati crimine gaudent,
Mox subit ultorem poena professa Deum,
Seditione movent dum mutua proelia cives,
Hostibus externis hinc via facta patet.
Fatalem commissa luunt atrocia poenam,
Qui necis auctorem puniat, alter erit.

RANA ferox agili bellum cum Mure gerebat,
Vincendi studio saevus uterque fuit.
Mus parit insidiis animosam vincere Ranam,
At quae non vinci viribus usa potest.
Saevit uterque suum sic dum securus in hostem,
Quo nihil excepto posse nocere putat:
Improvisus adest, rapideque hos Milvius aufert,
Atque cibum rostro dilaniante facit.
Non scelerata diu poenas audacia vitat,
Quas solet illa graves, auspice ferre Deo.
Lite movent stulti dum bella domestica cives,
Hinc externus opem, qua valet hostis, habet.

ORE ferens carnem surreptam tranat ut undas,
Elabi cupiens hac ratione Canis:
Apparens sub aquis hunc frusti fallit imago,
Spes aliam carnem fingit avara dari.
Hinc avide captans vanam male providus umbram,
Quem vehit, e rictu perdit hiante cibum.
Temperat a studio sibi dum non caecus habendi,
Quas habet, has etiam perdit avarus opes.
Sunt, qui possideant cum plurima, plura requirunt,
His explere famem copia nulla potest.

CAPRA, Iuvenca, Leo sociis conatibus ibant
Venatum, studio quos quoque iuvit Ovis.
Praeda frequens illo, cum parta labore fuisset,
Quatuor in partes illa dirempta fuit.
Quo facto, pars prima Leo mihi debita praedae,
Me quia praestantem nemo negarit, ait.
Sic etiam nobis tribuenda secunda videtur,
Roboris hanc merui conditione mei.
Et quia magna mihi vis est exhausta laborum,
Tertia nos etiam iure sequetur, ait.
Dixerit esse suam qui quartam, sentiet hostem
Me sibi, quod poenae triste probabit opus.
Quid miserae facerent, hae cum sine viribus essent,
Sollicito mussant damna ferenda metu.
Audiat infestum quis confutare Leonem,
Verba quis irato non placitura loqui?
Qui ferus hac omnem praedam ratione tenebat.
Haec socio quamvis parta labore foret.
Quisquis amas aliquo iungi magnatibus usu,
Facta superba pati noveris esse tuum.
Est visum quaecumque gerunt impune potentes,
Qui negat illorum facta ferenda, premunt.

OSSA vorante cavis in faucibus haeserat unum,
Hinc letale malum pene ferente Lupo.
Eximat inserto sibi ut ergo e gutture rostro
Ille Gruem blandis vocibus orat avem.
Quae spe promissae mercedis hiantibus effert
Faucibus os, facili remque labore gerit.
Officii sed fida sui quam cura fefellit,
Nam Lupus ex pacto praemia danda negat.
Illane parva tibi est, ait, hoc pro munere merces,
Quod caput e rictu viva patente refers?
Qui te difficiles vitârint auspice casus,
Rara tibi gratos hos probet esse fides.
Asservere suam qui te servante salutem,
Saepius ex illis gratia nulla redit.

PENE necârat hiems quem frigore, repperit Anguem
Rusticus, huic qui non ferre gravatur opem.
Fovit enim ille sinu, subterque recondidit alas
Sponte suas, studio non patiente mori.
Anguis ubi vires revocante calore recepit,
Et grave paulatim sensit abire gelu:
Auctorem meriti letali sauciat ictu,
Quique sibi vitam reddidit ille necat.
Ista mali reddunt pro fidis praemia factis,
Ut, cum profueris ipse, nocere velint.
A tristi servas cui tu discrimine vitam,
Ille tibi exitii perfidus auctor erit.

VOCE rudebat iners turpes imitante cachinnos
Obvius in silvis forsan Asellus Apro:
Non dubitans blande quem compellare salutat,
Et salve clamans optime frater, ait.
Dic quibus in terris tibi contigit usque morari,
Non oculis longo tempore vise meis?
Ecqua tibi nova digna meis sunt auribus, inquit,
Quae mihi quaerenti grata referre potes?
Quin operam deferre suam stolidissimus audet,
Utque quid officii se roget ille monet.
Insulsi nugis Aper irritatus Aselli
Quassat, ut indigne qui ferat illa, caput.
Istius ipse tamen fatui ne sanguine fauces
Polluero, sit ut hoc more molestus, ait.
Praeterit, indigne quamvis ea ferret, Asellum,
Ulciscique iram caede pepercit Aper.
Stultitiae veniam dare fas quandoque potentes,
Non cadit in magnos ira cruenta viros.
Non humiles temere iungi praestantibus ausint,
Ni mala reiecti ferre pudenda velint.

RUSTICUS urbanum Mus ad convivia Murene
Scilicet agresti more futura vocat.
Inque suam nullo nitidam splendore cavernam
Ducit, et adventu laetior huius ovat.
Mox qui convivae vilem substravit avenam,
Pro molli fuit huic ille premenda toro.
Utque tenax rerum foret ille senilibus annis,
Sordidus hîc nullo sustinet esse modo.
Promit inops quamvis largo nunc omnia sumptu,
Hic quia quaesitis parcere turpe putat.
Quod sibi sollemnes pridem servarat ad usus,
Dicitur huic quoque Mus apposuisse cicer.
Arentes uvarum acinos, aliosque ministrat
Huic simul, et fruere his molliter hospes, ait,
Mox sale conditae pariter succidia carnis
Promitur, hoc luxu praebuit ille dapes.
Ut, si forte cibum quem Mus fastidiat hospes,
Mox queat huic alio nausea mota premi.
At Mus arrodens epulas conviva sedebat,
Ac gestu nimium teste superbus erat.
Dum vili lolio Mus, farreque vescitur hospes,
Dumque premens paleas assidet ille torum.
Nec tamen urbano studium, nec amica voluntas
Ruricolae, cui res tam sit egena, placet.
Quae silvas habitare tibi, montesque voluptas,
Curque, ait, hic cunctis sordide rebus eges?
Esse brevem vitae nobis animalibus usum,
An non in mentem saepe venire solet?
Molliter omne tuum quod si transegeris aevum,
Hoc tamen exigui temporis esse liquet.
Concessos temere ne fac amiseris annos,
Namque a morte sequi gaudia nulla licet.
Quod famis, aut miserae si vitae taedia sentis,
Paenitet aut victus asperioris, ait:
Dives ubi rerum copia semper erit.
Teque sequetur ubi viventem summa voluptas,
Gaudia qua poteris semper alente frui.
Haec Murem monitis pareret ut ille movebant
Verba, vocas, quo nos sponte sequamur, ait.
Reptando veniunt ergo properanter ad urbem
Tempore, mortales quo tenet alta quies.
Et quo iam densis nox humida labitur umbris,
Ac medium cursu pene fatigat iter.
Iamque viri subeunt spatiosas divitis aedes,
Copia quas illi magna replerat opum.
Mus ubi, qui fuerat prognatus in urbe, manebat,
Hic super aurato componitur advena lecto,
Et qui purpureo tegmine stratus erat.
Cui de relliquiis bellissima quaeque ministrat
Hospes, in hoc quarum copia magna penu est.
Fecerat haud raras quas luce peracta priori
Cena, frui quo iam gaudet uterque cibo.
Grata legens avido convivae quaeque palato
His te pasce bonis largius, alter ait.
Et tibi praecipue fore quae iucunda putabis,
Dilige, delectu non mea cena caret.
Hoc hilarem conviva dapum se praebuit usu,
Hos avide carpens ventre vorace cibos.
Optandamque refert hanc omni tempore vitam,
Ceu miseram contra devovet ille suam.
Sed quia forte fores motae iam cardine strident,
Atque audita canum vox, hominumque fuit:
Perculsi subito trepidant formidine Mures,
Discursuque sugam, si qua sit inde, parant.
Praecipue vero Mus, haec insueta quod essent,
Rusticus, exstinctum pene timore ferunt.
Ut siluere fores, sedataque turba quievit,
Ille tremens toto corpore maestus ait:
Non tua vita mihi placet his obnoxia curis,
Talibus use bonis urbis amice vale.
Quin ego frondentes silvas, montesque revisam,
Semper ab aerumnis his ubi tutus ero,
Erviliasque meas, tenuemque requirere victum
Praestiterit, turbent, quem mala nulla metu.
Namque inopem malim secure ducere vitam,
Quam trepidare metu sic ego dives opum.
Optima sorte sua contentum vivere res est,
Non mala divitiis rara subesse solent.
Fortunae caveas temere splendore moveri,
Ut curis ideo te patiare premi.
Cui datur in magno vivendi copia luxu,
Anxius ille gravi saepe labore gemet.

SUBLIMEM vacuas concham fert ales in auras,
Armigeram summi quam Iovis esse ferunt.
Saepe suo tundens rostro quae frangere testam
Nititur, hanc frustra rem tamen illa facit.
Quam fraudare cibo cupiens volat obvia Cornix,
Et sine consilio nil hera cedit, ait.
Res decet arte geri, non possunt omnia vires,
Praecepti quoniam te meminisse puto:
Quam vi, consilio melius quod ligna secentur,
Quam vi, quod sit equum tutius arte regi.
Quam vi, nauta ratem felicius arte gubernat,
Cum fera ventorum vis tumefecit aquas.
Arte regens celeres, qui certat in aequore, currus,
Eripit huic palmam, qui minus arte valet.
Ipsa cibo te non vi, sed ratione potiri
Posse, tenet clausum quem cava testa, putem.
Unde tibi rupem concha remissa petat.
Mox afflicta tibi scopulis ita testa fatiscet,
Quodque habet haec clausae carnis, aperta dabit.
Paret, ut usa dolo Cornicula suadet, in auras
Evolat, et concham desuper ire facit.
Hoc diffracta modo nudatam praebuit escam,
Qua fraudata tamen regia fertur avis.
Ante remetiri quia quam valet aeris auram,
Devorat his Cornix fraudibus usa cibum.
Quam vi consilio quondam maiora geruntur,
Hac quoque calliditas plus operosa valet.
Arx contra belli vim se quae clausa tuetur,
Capta dolis hosti saepe patere solet.
Sunt, animum simulent qui te fortasse iuvandi,
Sed sibi quo prosunt deinde, tibique nocent.

UNDE (latet) niveum raptarat Apollinis ales
Caseolum, rostro dulce tenebat onus.
Alta voraturum praedam mox excipit arbor,
Rem procul hanc Vulpes insidiosa notat.
Illa suam cupiens alienam reddere praedam,
Talibus alloquii fertur adorta dolis:
Quale tuae referunt decus, et quam nobile pennae,
Te tua formosam dona fatentur avem.
Nam ne, quae celebrem reddunt te, cetera dicam,
Augurii laudem nomine clarus habes.
Quod reliquis si digna tibi virtutibus esset
Vox, volucrem summi non Iovis esse negem.
Laudibus his oritur damnosa superbia Corvo,
Quae clamore sonos edat ut ille facit.
Caseus e rostro sic huius hiante cadebat,
Quo subito Vulpes laeta potita fuit.
Quae stolidum ridens errorem salsius, inquis,
Nil ego Corve, nisi cor tibi deesse putem.
Impostore capit si quem laudante voluptas,
Dignus, ut insidiis ille petatur, erit.
Laudantes temere quid agant circumspice verbis,
Fraus per blanditias credita saepe fuit.

VIX trahit aegra Leo sua membra senilibus annis,
Viribus amissis non, velut ante, viget.
Cetera nil ideo quem tunc animalia curant,
Infestare modis omnibus ausa senem.
Sic ut Asellus iners quoque bestia calce feriret,
Robore tutandi se nihil ille valet.
Cui movet haec magnos fortuna ferenda dolores,
Quod se vis odii vexet acerba senem.
Quaeque metu cuius fera robustissima quondam
Paverit, haud ullis ausa nocere modis.
Robore confecto, cum se nunc dira sequantur
Probra, gravi quae nunc plena dolore ferat.
Publicus officii si quos geris auctor honores,
Fac ut in hac talem te statione geras:
Ne fortuna suum cum sit mutata tenorem,
Te merito vexent ausa nefanda tuo.

ESSE videbat herum Catulo delirus amicum,
Qui stolidi pecoris crimen Asellus habet;
Saepius huic recipi gremio cum cerneret illum,
Sperat idem stulte posse licere sibi.
Assultaret hero persuasit inepta cupido,
Iamque ad blanditias ingeniosus erat.
Sed movet usus herum perverso more placendi,
Corrigat ut stultum fustibus huius opus.
Quod natura negat, non affectare labores,
Non hanc ex facili dissimulare licet.
Persequere officio, non hoc qui ferre recusent,
Invitis operam parce probare tuam.

EXERCERET iners hîc cum lascivia Mures,
Fessa fovebat ubi membra sopore Leo:
Sic egêre suis incursibus acriter unum,
Impetus in dorsum ferret ut iste ferae.
Qui iam captus ubi sentire pericula coepit,
Anxia pro vitae verba salute facit:
Excusare parum quia provida facta laborat,
Imprudens veniam culpa meretur, ait.
Ausa Leo quamvis aegre temeraria ferret,
Qui tamen hunc venia prosequeretur, erat.
Durior ulcisci contemptam noluit auctor
Bestiolam, cui non parcere turpe putat.
Vestigaret ubi parvo post tempore praedam,
Incidit in laqueos, qui latuere, Leo.
Hi simul astrinxere feris rugitibus auras
Implevisse pavens dicitur ille metu.
Hauserat aure sonos Mus quem dimiserat ultro
Ante Leo, sese huc ocius ille tulit.
Implicuisse videns qui vincula dira Leonem,
Quo duce salva sibi vita relicta foret:
Huic ut pro meritis aliquo respondeat usu,
Qua celer arte potest, ferre laborat opem.
Cui corrosa suis laxantur retia filis,
Exemptoque Leo corpore liber abit.
Ne quem, sit quamvis huic parva potentia, temnas,
Ferre suam quondam scit quoque parvus opem.

VEXARENT morbi cum saeva pericula Corvum,
Spes sua cui vitae paene caduca fuit:
Pro me mater, ait, divos venerabere votis,
Addereque his lacrimis experiere modum.
Cui sic fata parens: ego nullo numine sperem
Admittente meas posse valere preces.
Quod tu non veritus sis exercere rapinas,
Victima Diis quoties ulla cremata fuit.
Pluribus obfuerit qui, dum sors laeta manebat,
Rebus in adversis ecquis adesse volet?

EST sata cum quondam lini seges, huius Hirundo
Semen ut eruerent cauta monebat aves.
Quod foret inde nocens generi ventura volucrum
Herba, nisi mox hoc erueretur humo.
Sed quia verba fidem stolidis non illa merentur,
Quae nihil inde mali posse venire putant.
Rursus ut enatam tenere iam consulit herbam
Evellant, monitu proficiente nihil,
E silvis igitur stultas exosa volucres,
At de maturo fierent cum retia lino,
Pennigerum mox est poena secuta genus.
Stultitiam sero cui correxere dolores,
Se quia nunc frustra desipuisse videt.
Consilio parere bono qui respuit olim,
Hoc mala neglecto tristia ferre solet.

A Iove cum peterent communi nomine Ranae,
Ut rex flumineis praeficeretur aquis.
Ille trabem medias vastam deiecit in undas,
Quo sonitu Ranas obstupuisse ferunt.
Quid tamen acciderit speculando scire laborant,
Nilque nisi lignum futile nare vident.
Nec sine contemptu tale sequuntur opus.
Tunc immisit aquis gaudentem Iuppiter anguem,
Hydron ab hac causa lingua Pelasga vocat.
Coepit is assidue captas quia mandere Ranas,
Stultitiae sero paenituisse potest.
Libertatis iners dulcem qui respuit usum,
Servo more pati res erit aequa iugum.

ACCIPITREM Milui iunxere timore Columbae
Praesidii saevam spe potioris avem.
Qui simul est admissus, in has saevire videri
Iure volens, fidas esse negabat aves.
Inque columbari strages hinc edita maior,
Quam Milui poterat vi foris ulla dari.
Parce tuam, qui sunt crudeles credere vitam,
Praesidia ex illis esse cruenta solent.

FUR placare Canem latrantem nocte laborat,
Quem putat oblato velle silere cibo.
Cui Canis ut nunc sim pastu satiatus herili,
Non parce soleo munere cuius ali:
Insidiose domum si te spoliante tacerem,
Unde cibum vacuo postmodo ventre petam?
Aversere dolos fac impostoris et artes,
Blanditiis raro noris inesse fidem.
Consilium specta, non facta tegentia fraudem,
Arte scit insidiis ille vacare suis.

ANXIA vicino partu dum Scrofa laborat,
Obstetricis opem ferre volente Lupo:
Hoc praesente suos non audens edere fetus,
Quin obstetricem tu mihi quaeris, ait?
Namque ministerio non enixura virili
Uti, sollicito mota pudore velim.
Sic abeunte Lupo loca cum iam tuta petisset,
Edita mox soboles huic numerosa fuit.
Iamque revertentem non deridere veretur
Deceptum stolida credulitate Lupum.
Convenit eludi fallacibus artibus artes,
Fallere conantem fraude repelle, licet.

VISUS erat gravidum prae se mons ferre tumorem,
Ominaque in gemitu parturientis erant.
Maximus unde metu mortales terror agebat,
Monstra verebantur ne qua stupenda daret.
Qui dum signa pavent instare monentia partum
Qui caret ostento, Musculus inde venit.
Sic his anxietas in risum versa quievit,
Quodque metu vano non caruere, pudet.
Saepius eventu fore quae miranda videntur,
Ridiculo nil his fine subesse liquet.

ACER, et ante alios venandi strennuus usu
Scilicet usus hero fertur amante Canis.
At cum deficerent hunc aegro corpore vires,
Membraque prae senio debiliora forent:
Hos poscebat heri tamen inclementia cursus,
Quos rapide poterat iunior ille sequi.
Cessantemque minis non tantum urgere solebat,
Addere sed verbis verbera saepe suis.
Cui Canis, orta tibi cur mox oblivia nostri
Sunt meriti, tractas cur ita saevus, ait?
Cum nunc desierim prodesse, prioribus annis
Quam merui, nobis gratia nulla redit.
Non meminere diu, sibi quae benefecerit alter,
Mortales, mens his tam sua prava subest.

QUODAM in conventu conquestos duriter aiunt,
De vitae Lepores conditione suae.
Quod se vexarent hominesque, feraeque rapinis,
Et praedam peterent, efficerentque cibum.
Vis quod odora canum premat, infestaeque volucres,
Bestiaque omnis ali viscere nata petat.
Velle receperunt leto finire laborem,
Pressa vel assidue quo sua vita gemat.
Namque mori satius, quam sic formidine duci,
Quamque malis dempto fine pavere putant.
Sic fore cum cuncti communi voce probassent,
Maturare iuvat flebile mortis opus.
Proxima praecipites ad stagna feruntur, ut undis
Immersos rapidae strangulet humor aquae.
At Ranae quoniam ripae latuere per herbas,
Mox in aquas Leporum desiluere metu.
Unus ibi o socii reliquis cordatior inquit,
State, nec hoc pacto pergite velle mori.
Nam, quae nos etiam metuant, animalia vivunt,
Causa mali nobis plus probat illa pati.
Afflictis mala saepe levant aliena dolorem,
Adversae socios sortis habere iuvat.
Vexet ut humanam fortuna miserrima vitam,
Nemo tamen mavult, quam mala ferre, mori.

CUM pavidi silvis Lepores stridentibus essent,
Praecipiti cursu deseruere locum.
Desiluere metu sed Ranae cuius in undas,
Dicitur alta palus esse morata sugam.
Tunc, ita si celeres sumus, aevo grandior inquit,
Murmura cur silvae non timuisse pudet?
Saepe cient animo subeunda pericula vires,
Et mala, quid valeat quemque ferenda docent.

CAPRA exire volens in pascua praecipit Haedo,
Audeat ut caulae non aperire fores.
Discedente Lupus qua se mox voce parentem
Exili simulans insidiator adest.
Et clausas aperire fores iubet obice praedo,
At subolens fraudem providus Haedus ait:
Barba nulla carens admitti bestia nobis
Debet, id hinc peregre iussit itura parens.
Crata Deo pietas revereri iussa parentum,
Praemia non unquam cui sua deesse sinit.

POSCIT Ovem frumenta sibi ceu debita Cervus,
Idque Lupo verum teste probare cupit.
Non negat illa metu quae se debere pericli,
Quo daret, indici tunc sibi passa diem.
Quo veniente moram solvendi ferre recusat
Cervus, et instando strenuus urget Ovem.
Quae tibi frumentum granaria Cerve ministrent,
Copia cum nobis nulla sit huius, ait.
Tunc Lupus: an fassam mihi te debere negabis,
Quoque dares, ultro te statuisse diem?
Illa, Lupo praesente quidem debere fatebar,
Quod pro pelle mea sollicitarer, ait.
Quae vi, quaeque metu quisquam cogente recepit,
Iure retractari non prohibente licet.

QUAE fuit Agricolae tecto vicina, cavernam
Dicitur Anguis atrox incoluisse suam.
Quem non provisum premeret cum calce coloni
Filius, hunc ictum dira venena necant.
Conscius admissi dehinc irrepsisse cavernam
Dicitur, et poenae delituisse metu.
Iam pueri, magnos quia ceperat inde dolores,
Se parat ultorem caede probare pater.
Arripit ingenti vindictae ardore bipennem,
Dirus ubi serpens deliter antra petit.
Hunc prorepentem, si sinat inde metus.
At memorem facti, grave quod commiserat, Anguem,
Exeat ut caute, provida cura iubet.
Qui capite elato dum vix apparuit, ictu
Hunc haurire viro maximus ardor erat.
Sed quia vindictae iubet importuna cupido
Festinare, refert ille repente caput.
Pressa fuga vis est, saxoque impacta bipennis,
Irae tam valide fecit adacta notam.
Coniuge post hortante ferum placaret ut Anguem,
Moriger huic prompta mente maritus erat.
Qui cum pane salem ponens mox ante cavernam
Linque specum serpens pax nova fiet, ait.
Qui, pax nulla quidem tecum durabilis, inquit,
Esse mihi hac rerum conditione potest.
Dum manet, ossa cubant quo nati exsanguia, bustum,
Dumque notam plagae saxa minacis habent.
Quae nocuere, horum tunc saepe recurrit imago,
Si non indicium, quo monearis, abest.
Ardens vindictae nec desinet ante cupido,
Invisi quam sunt signa remota mali.

INVITATA bonis a Vulpe Ciconia verbis
Hoc derisa dolo credula fertur avis:
Vulpes huic pando ius apposuisse catillo
Dicitur, hac utens fraude fefellit avem.
Ore cibos avido quae protinus ipsa ligurit,
Perque iocum volucri tu quoque dicit edas.
Hortaturque boni praesentem consulat escam,
Atque frui lauto gaudeat illa cibo.
Quo tulit hanc placide derisa Ciconia fraudem,
Quid faceret? gestu dissimulante fuit.
Nil, ait, est equidem quod iure requirere possim,
Non ego sat laute cuncta parata negem.
Sed te pro meritis ut gratia digna sequatur,
Cui quid ludificans tali Vulpecula sumptu
Est opus? hunc fieri ne patiamur, ait.
Tunc cur difficilem te praebes? annue nobis,
Sic fieri, par est, callida dixit avis.
Huic operam quamvis alii promisimus, hospes
Esse tamen Vulpes, nunc tibi digner, ait.
Tunc abit, angusto, vitrumque Ciconia collo
Comparat, et lautis replet inane cibis.
Hoc Vulpi, cum cena suam iam protulit horam
Apposuisse dolum dicitur ulta dolo.
Prae reliquis bellas glutivit edacius escas
Ipsa, sed hoc usu Vulpe carente cibi.
Quo temere vesci deceptam saepe monebat,
Compensata pari fraus ita fraude fuit.
Hic abiens ergo meriti sibi conscia Vulpes,
Nil equidem, de quo iure queramur, ait.
Namque volunt alios qui fallere, fraude laborent
Saepe necesse, premi convenit arte dolos.
Impostura suis auctoribus officit olim,
Saepe volens alios laedere, damna tulit.

Effigies, formae quae variantis erant.
Est contemplantem quas mira secuta voluptas,
Diversas specie dulce videre fuit.
Hanc tamen effigies inprimis una iuvabat,
Virgineum facie rettulit illa decus.
Accedens hanc alloquio dignatur amico,
Verbaque blanditias experientis habet.
Quod tamen haec gestu caret usque moventis imago,
Nempe ferens Vulpes impatienter ait:
Hanc est effigiem cur tanta secuta venustas,
Cui facies cerebro tam speciosa caret?
Sunt quos eximii commendent corporis artus,
At vitio> stolidae mentis hebere solent.

DE grege collectas avium Cornicula pennas,
Quondam aptare suis futilis audet avis.
Ob varios est quae iam facta superba colores,
Et prae se volucrum sprevit inepta genus.
Sed quia forte suam pennam cognovit hirundo,
Advolat, et fastus alitis osa rapit.
Quo facto reliquae pariter non demere cessant
Quisque suam (faciant ira lacessit) aves.
Sic ubi furtivis nudata coloribus esset,
Turpia ridiculam damna sequuntur avem.
Commendicatam speciem cito damna sequuntur,
Non nativa brevi tempore forma perit.

MUSCA laboriferae sese ignavissima praefert
Formicae, cui sic verba superba facit:
Aspice quam vilem tua te natura crearit,
Cum modo nata cavis sis habitare locis.
Semper humi reptas, tenuemque requirere victum
Difficili sudans usque labore soles.
Me quoties avium more volare iuvat.
Regi amensa dapes, argentea pocula praebent
Dulce merum, lautis vescor ubique cibis.
Purpureisque mihi stratis de nocte cubandi
Mos est, haec dici vita beata potest.
Saepe puellarum quia mollibus oscula figo
Blanda genis, hac est re quoque dulce frui.
Hanc ut iactantem stolide formica refutet,
Quin illam reliquis laudibus addis, ait?
Improbitas odio tua quod vel ubique laboret,
Teque petant variis damna timenda modis?
Namque flabella solent, et dira venena parari,
Ut te conficiant, seu procul inde fugent.
Nec, tibi quae falso tamen esse beata videtur,
Anni ni modico tempore vita manet.
Sol dum fervet, ovas vescens vitalibus auris,
Occidis hiberno frigore prona mori.
At nimii me non urgent aestate labores,
Ut secura gelu sit redeunte quies.
Dicere cui mos est, quae vult, quae respuat, audit,
Et maledicenti qui maledicat, erit.
Non ali quem reddunt mox commoda parva beatum,
Quem mala nulla premunt magna, beatus erit.

EXaequare Bovem, quem corpore vidit opimo,
Rana volens tali rem ratione gerit:
Incipit in rugas contractam tendere pellem
Ille suam, tauro par ita, dixit, ero.
Sic inflaret ubi iam sese, quaerit an aequet
Pene Bovem, soboles, fallere mater, ait.
Nondum aequata tibi Tauri quia maxima moles,
A qua te multum res sat abesse probat.
Rana tenax coepti tunc se vehementius inflat,
Iamque Bovem num sit pene secuta, rogat.
Unus ibi, quamvis mea te matercula rumpas,
Non tamen hunc aeques corpore, pullus ait.
Qui magis, ac valeant, excellere forte laborent.
Stulta sequi Ranae facta crepantis amant.

QUEM videt in pratis pascentem, saevus Asello,
Imminet instituens dilaniare Lupus.
Extrahat ante tamen sibi spinam exorat Asellus,
His cum post Asinum verbis persuasus abiret,
Illo pene necem percutiente tulit.
Stratus humi, est ubi iam vertigo mota cerebro,
Ut fuga mox Asino tuta sit inde facit.
Cum valeam, medicam cur profitebar, ait?
Hanc, quam quisque tenet, temere si deserit artem,
Exercens aliam damna pudenda feret.

CORPORIS eximii felix est visus Asello,
Quod parce domino non aleretur Equus.
Cum viles paleas sibi vix alimenta ministret,
Qui tamen assiduo more fatiget, herus,
At cum bella novis exorta tumultibus essent,
Post varios pugnae qui laesus ab hoste labores,
Exition tandem flebiliore perit.
Ista videns Asinus, quam duxerat ante beatum,
Tam miserum re nunc indice sentit Equum.
Splendida saepe gravi discrimine vita laborat,
Optima sors igitur, quae mediocris, erit.

CUM grege pennigero bellum crudele gerebant,
Ut premerent hostes cetera bruta suos.
Gens avium fore visa suis erat hostibus impar,
Hinc Vespertilio transfuga facta fuit.
Eventum exspectans ea neutram callida partem
Iuverat, at iungi nunc fuit ausa feris.
Sed quia iam volucres Aquilae virtute triumphant,
Coepit ad illarum mox revolare gregem.
Quae nudata suis ideo ceu transfuga pennis,
A convictu avium iure repulsa fuit.
Estque ad nocturnos merito damnata volatus,
Perfidiae poenas has dare fertur avis.
Deficit a sociis quisquis desertor ad hostes,
Quem fugias omni tempore, dignus erit.

MAgna coacta Lupo cum praeda fuisset in antrum,
Venit ad hunc Vulpes blandius usa dolis:
Gratulor adventu quod te dignata secundo
Sit fortuna, bonam quam tibi laetor ait.
Nam socium longo quod te non tempore vidi,
Haec mora me merito sollicitasse potest.
His sibi blanditiis quid praedae quaerere Vulpem
Coniciens, bene se res Lupus, inquit, habet.
At tibi nulla tamen pars est allata ferinae,
Ut tibi prospicerem copia nulla fuit.
Sic derisa gravem Vulpi spes commovet iram,
Vindictae cupidam res docet illa dolum.
Haud mora, pastorem Vulpes accedit, et heus tu,
Praemia pro facto quae mihi dixit erunt?
Si gregis usque tui quem res satis arguit hostem,
Forte tuae capient me faciente manus.
Promittente gregum custode vel omnia Vulpes,
Non nisi caseolos hîc sibi pacta fuit.
Iamque Lupi ferro cinctum deducit ad antrum,
Bellua cui facili victa labore fuit.
Proditionis erant quoque cui promissa, petentem
Praemia mox Vulpem fraude perire facit.
Exagitare feras docti curavit adessent
Tempore, quo Vulpes iussa venire fuit.
Obicit his illam, quae cum iam capta videret
Tristibus insidiis esse perire suum:
Iudicis illa Dei lex, ut cum perditus alter
Sit mihi fraude, malum flebile fraude feram.
Invidus ipse sibi quandoque miserrima pestis,
Et male, vita malum quem probat esse, perit.

INSECTANTE Lupo fugientem protinus Hircum
Aeriis rupes excipit alta iugis.
Obsedisse ferunt hanc illum longius hostem,
Depulit inde tamen non toleranda fames.
Illa facultatem quaerendi praebuit Hirco
Non procul hinc gelidas amnis euntis aquas.
Apparent fluvii sed cui procera sub undis
Cornua, quaeque levem reddere crura valent.
Quae contemplantem est iam mira secuta voluptas,
Nunc fugisse Lupum qui sibi turpe putat.
Sed nimis incautum dum visa moratur imago,
Non observato praeda fit ille Lupo.
Clam subit, et frustra clamantem parce trucidat,
Iamque cibum diro faucibus ore facit.
Stultitiae meritas luit usque superbia poenas,
Nil minus hoc vicio scit quia ferre Deus.

APPARENT Cervo vitreis ramosa sub undis,
Cornua, laudari posse sat illa negat.
At fuga per densam cum duceret anxia silvam,
Plus quam profuerint illa, nocere videt.
Devovet haec ergo, et iam crura fugacia laudat,
Quae robusta parum dixerat ante sibi.
Non, quae pulchra tibi sint, esse potissima credas,
Sed quibus utilitas maior inesse solet.

EXcusoris iners fabricam qui irrepserat, Anguis
Lingere iam limam, quam dabat illa, parat.
Saucia lambendo cui lingua cruore madebat,
Spem de successu res ea falsa facit.
Facta putans a se duro quia vulnera ferro
Pergit, et haud limae, sed sibi stulta nocet.
Lingendi non ante facit temeraria finem,
Hoc absumpta modo quam sibi lingua fuit.
Sunt sua quos adeo facit insanire cupido,
Ut soleant ipsi rebus obesse suis.

CUM saevis infesta Lupis en bella gerebant,
Quas satiata canum turba iuvabat, Oves.
Saepe pares illis hae, saepe fuere priores,
Spes ita vincendi fertur adempta Lupis.
Unde petituros has certo foedere pacem,
Mittunt, conditio fraude nec illa caret.
Obsidibus stat utrinque datis componere litem,
Dicitur hos Ovium turba dedisse Canes.
Econtra catulos ipsae accepere Luporum,
Iureque iurando pax renovata fuit.
At cum simplicitas omnem secura timorem,
Lanigero pecori demeret, atque metum:
More suoque truces ulularent forte Luporum
Iam Catuli, temere pax violata fuit.
Nam finxere Lupi causamque viamque nocendi,
Quod violavissent foedera pacis Oves.
Et quod rupissent Ovium crudelia pacem,
Patribus haud quaquam facta ferenda Lupis.
Iamque impune carent omni quae praeside, perdunt,
Membraque mox harum dilaniata vorant.
Praesidio quorum saevos eludimus hostes,
Fas erit hos studio conveniente coli.
Quaque repulsuri vim quondam possumus uti,
Hac ne destitui nos patiamur ope.

SYLVA novae capulum dabat exorante securi
Lignatore sui causa dolenda mali.
Nam simul huic datus est oleastri stipes ad usum,
Hoc instructa suum est orsa securis opus.
Qua silvam populans caedendo strennuus instat,
Arbor eum truncans gnaviter omne nemus.
Fraxinus a quercu tum sic vicina monetur,
Fortibus haec animis damna ferenda soror:
Cogimur auctores quoniam nos esse fateri,
Nolle sit haec ergo non tolerare pudor.
Exitii causam moverit ipse sui.

POSSE ministerio nostro indignantia speras
Membra cibo dicunt improbe Venter ali?
Non ita fiet, amas sudantibus otia nobis,
Fas erit idcirco destituare cibis.
At dum Membra negant alimentum inprovida Ventri,
Corporis hinc virtus facta caduca fuit.
Paenitet invidiae sic Membra dolentia sero,
Est quibus hoc ausu vita coacta mori.
Seditiosa gravi damno discordia cives
Afficit, his sociam cum fera turbat opem.

O mea da nobis Vulpecula, Simius inquit,
Particulam caudae, cui grave pendet onus.
Fac vestire sinas tali velamine nates,
Hoc, ait, accepto munere gratus ero.
Illa refert: tantam si caudam nacta fuissem,
Esset ut hanc plaustro pone necesse vehi:
Non uno tamen inde pilo vestitior ires,
Natibus incedas nudus ut usque tuis.
Grandis opum quamvis non copia desit avaris,
Inde tamen miseris ferre gravantur opem.

PRaecipites Cervam fugientem protinus urgent
Venatore fugam pone premente Canes.
Anxius, et diram cupiens evadere mortem
Confugit ad visos non procul inde Boves.
Dumque sibi cessent metuenda pericula, tauros
Orat apud sese delituisse sinant.
Non sprevere preces hi, sed monuere latebras
Ut magis in tuto quaereret ille loco.
Huc quia moris hero saepe venire docent.
Ille subire tamen quia velle pericula dicit,
Straminibus sparsis occuluere Boves.
Tum venit huc illos solitus curare minister,
Rem tamen ipse parum rite secutus abit.
Quo restare latens abeunte pericula Cervus
Non putat, et temere gaudia magna capit.
Nam mox Bobus herum narrantibus affore discit,
Hi fore vix tutum quo veniente docent.
Segniter huc veniens curatos esse videbat
Ille Boves, hinc cui non levis ira venit.
Quae facit hîc oculis studiose singula lustret,
Ordine quo serui gesserit ista labor.
Quin plaerisque manum sint ut curata probanda
Admovet, atque oculos hîc habet ille duces.
Cornua cui tectum produnt exstantia Cervum,
Caesus ab hoc subito qui feriente fuit.
Qui vitae credunt alienis, atque salutem,
Deserti misere saepe perire solent.
Res quicumque suas incauto pectore curant,
Plena gravi quondam damna dolore ferunt.
Omnibus est potior domini praesentia seruis,
Huic de rebus enim est maxima cura suis.

PRAE senio vires iam defecere Leonem,
Non poterat solito more parare cibum.
Sustentare tamen qua se queat, invenit artem,
Viribus exhaustis calliditate valet.
Ille gravem simulans morbum decumbit in antro,
Triste malum gestu signa ferentis erant.
His adducta dolis animalia cetera visunt,
Sed quae crudeli more prehensa necat.
Est absumpta fero sic bestia multa Leoni,
Robore quem fraus hoc destituente iuvat.
Tandem immane sagax Vulpecula venit ad antrum,
Protinus haec dubitans substitit ante specum.
Qua cessante Leo sit quaenam causa morandi
Quaerit, et ad sese blandus adire monet.
At Vulpes, suspecta moram vestigia causant,
Introrsum spectant illa frequenter, ait.
Qui sapit ille sibi cavet ante pericula, nec non
Signa mali fuerint obvia siqua notat.
Declinare graves sollers prudentia casus
Novit, et in magnis cautior esse malis.

FRumenti cameram ieiuno corpore Vulpem
Irrepsisse, viam rima dat arcta, ferunt.
Forte suos cui longa fames tenuaverat artus,
Insigni macie conspicienda fuit.
At cum sese istinc repleta reducere vellet,
Corpore distentam non via stricta capit.
Quam Mustela videns nequaquam exire parantem
Non bene tentari sic monet inde fugam.
Huic quia ni priscam maciem ieiunia reddant
Non evadendi copia (dixit) erit.
Munera quem faciunt ditescere cumque potentum,
Desinit esse sui iuris, ut ante fuit.
Cogitur interea captivus adusque teneri,
Dum, quas dante tulit divite, servat opes.

SOLUS ut esuriens molles depasceret herbas
Tempore cum longo prata teneret Equus:
Cervus ad hunc tandem consumens pabula venit
Hoc Equus ulcisci, quem movet ira, cupit.
Accedens hominem num quaerit adesse volenti
Ille sibi Cervum vi prohibente velit?
Qui respondet opem potero tibi ferre roganti,
Te mihi frenari si patieris ait.
Meque tuo si non gestare gravabere dorso,
Sic potero vindex strenuus esse tui.
Dante fidem, quod vellet, equo nec sumere poenas
De Cervo, temere ceu ratus ille, licet:
Ore recepta semel stulte nec frena reponi,
Stultitiae sero qui dolet huius opus.
Sic inimicitias cum nullo suscipe vindex,
Ut non damna nocens hinc vereare pati.
Ut, dum prae studio tua ferveat ira nocendi,
Triste tibi moveas, quo cruciere, malum.

EXercere duo pueri qui furta solebant,
Assedere suas res agitante Coco:
Surripit illorum partem de carnibus alter,
Quam socio reddens celet ut ille facit.
Carnis abesse videns commoto pectore partem
Praeter eos nullum qui scit adesse, Cocus:
Coepit ab his furtim sublatam poscere carnem,
Addens ore, velint ni dare sponte, minas.
Tunc rapuisse, suo socio qui dante recepit,
At sese infitians alter habere negat.
Quos veteratores cognoscens, fallitis inquit
Nunc equidem tali me ratione Cocus.
Qui quibus ignoro defuncti fraudibus estis,
Res erit haud vobis fallere tuta Deum.
Insidiae, fraudesque tuis sermonibus absint,
Ingenuae si quis semina mentis habes.
Nam quamquam lateant hominum periuria mentes,
Impunita manent non tamen illa Deo.

RES curante Coco solitas intrasse culinam
Dicitur, et pecudis cor rapuisse Canis.
Quem Cocus hac sero fugientem voce secutus:
Haec impune fugae nunc ope furta facis:
Cautius ut redeas tamen observabere praedo,
Non adimis, sed das crede cor ipse mihi.
Quae nocuere docent, cautosque pericula reddunt,
Et melius flammas ustus ab igne cavet.

TRES debere sibi modios Canis ore protervo
Frumenti longo tempore fingit Ovem.
Cumque Lupo Accipiter testes, et Milvius adsunt,
Se debere metu victa fatetur Ovis.
Fecerat hoc mendax planum testantibus illis,
Rem licet hanc falso fingeret ore Canis.
Ante suas ergo tonsurae tempora lanas
Vendit, ut hac pretium conditione paret.
Quo frumenta dari quamvis indebita possint,
(Sic quia poscenti pacta fuisset) Ovi.
Qui malus est, praebet cui magna potentia vires,
Hoc insons etiam saepe premente dolet.

EVasisse Lupum sectantem dicitur Haedus,
Huic Ovium apta fugae caula ferebat opem.
Cui Lupus: hîc tutum fore te temerarie speras,
Aris unde peti solet hostia multa Deorum,
Hoc te stulte loco posse latere putas?
Nil moror, Haedus ait, dum me mors ista sequatur,
Quae mihi non celebri laude carere potest.
Namque cruore meo spargi praeclarius aras
Quam tua si faux hoc sicca rigata foret.
Mors commune malum cum sit mor talibus aegris,
Posse mori famae non sine laude decet.
Omnibus heu dulcem mors strangulat improba vitam,
Mortales miseros exitus ille manet.
Te licet inclusum caveae servare labores,
Non ideo mortem posse latere putes.
At fortes virtute gravi nitantur oportet,
Optima sperando quaeque futura viri.
Se tamen hi sic sponte parent, ne ferre recusent,
Quae velit hos urgens cumque subire Deus.

UT custodirent Agnam commiserat Hircus,
Est rata quae tutam sic fore mater Ovis.
Huic Lupus: est olido grege quae comitante voluptas,
Per loca pascentem te salebrosa sequi?
Optima quin pratis in amoenis pascua carpis,
Quae generi nosti pabula grata tuo?
Agna, manere meae cogunt hîc iussa parentis,
Hinc alio qua non ire vetante licet.
Observare pie, quae praecepere parentes,
Ut facerent, natis utile saepe fuit.

FELIS erat cuidam iuveni sua magna voluptas,
Cuius iners stulto captus amore fuit.
Hanc facit insignem Venus exorata puellam,
Ergo mox illis est celebratus hymen.
Hîc mutarit an illa suo cum corpore mentem
Scire volens hac tunc utitur arte Venus:
Protinus emisso rem discere Mure laborat,
Quo commota quidem sponsa vagante fuit:
Virgineo sed forte choro quia iuncta sedebat,
Hac vice sese illam continuisse ferunt.
Tunc alium Cytheraea facit procurrere Murem,
Non memor hoc viso iam manet illa sui.
Verum oblita, recens fuerat quam nacta, figurae,
Ipsa suo Murem more secuta fuit.
Hinc animadversum naturae ponere mores
Difficile, hoc nulla scilicet arte licet.
Non licet innatas cui quam dediscere dotes,
Ingenii sequitur semina quisque sui.
Pellere naturam cupiens licet omnia tentes,
Illa diu quamvis dissimulata redit.

LAnguentem senio cum mors vicina maneres
Agricolam, soboles cui numerosa fuit:
Et vexare frequens hanc mutua rixa soleret,
Ipse modo tali conciliare parat:
Vimine connexas in fascem frangere virgas
Praecipit, at vis has frangere nulla potest.
Ille datam cuivis unam tum frangere virgam
Iussit, at haec nullo fracta labore fuit.
Distractosque iuvent robora parva viros.
Praebet ut humanis vires concordia rebus,
Sic horum discors robore vita caret.

FOrsan Equum quidam, tardumque agitabat Asellum,
Sarcina, quam gererent, grandis utrique fuit.
At quia deficiunt Asinum aegro in corpore vires,
Orat Equum, sibi qua parte levaret onus.
Si vivum cupiat, si non succumbere tanto
Inclemens oneri protinus ille velit.
At nil movit Equum vox illa quaerentis Aselli,
Has comes immiti negligit aure preces.
Corruit ingenti sub pondere victus Asellus,
Iamque efflans animam grande relinquit onus.
Mox agitator Equo quod reddidit omne gerendum,
Quamque Asino pariter detrahit ille, cutem.
Tunc Equus hac sero spargens de sorte querelam,
Cur onus hoc leve sum ferre gravatus, ait?
Nunc pariter comitis pellem qui cogor Aselli
Ferre, preces mihi vox cuius inanis erant.
Cum summis humiles est mutua cura iuvandi
Utilis est quondam talis utrisque favor.

COnductas pretio quas Carbonarius aedes
Incolit, his spatii est area lata sui.
Occupet ut secum Fullonem invitat easdem,
Cui quae sunt, spatio tecta capace carent.
Hoc fieri Fullo sine damno posse negabat,
Et causam cur sic sentiat, esse refert:
Nam fore quae tecum sperem commercia, dixit;
Quae non esse brevi vana futura putem?
Cum, mea quas puris pulchre manus eluat undis
Res mihi fuligo te maculante notet?
Non hos, discordant qui moribus, utile iungi,
Est paribus iungi res modo tuta pares.

CUM visco calamisque suis quidam exiit Auceps
Aeria qui forte notans super arbore turdum,
Aucupii solito more parabat opus.
Sed dum construeret calamos, viscumque tenacem
Allineret propere, dumque notaret avem.
Calce premens Anguem, qui forte latebat in herbis,
Exitium diro vulnere triste tulit.
Qui moriens, alii fraudem dum molior, inquit,
Flebilis incautum causa perire facit.
Insidiis alios qui non vexare verentur,
Hi sibi plus aliis saepe nocere solent.
Esse mali quem non auctorem depudet olim
Consilii, fraus huic propria saepe nocet.

SAEVA suo Tubicen irritans proelia cantu
Captus ab hoste, mihi parce misertus, ait.
Me quoniam cecidit nemo caedente tuorum,
Cui non arma, nisi dixeris esse tubam.
At magis hoc est te perimendi iusta cupido,
Esse rudem belli quod liquet, hostis ait.
Et tamen ad pugnas aliorum pectora cantu
Exstimulas, dignum res ea morte probat.
Quam noceant illi plus nocuisse liquet.

ESSE Cani nitidos admirans corporis artus,
Quam, Lupus, es felix optime frater ait?
Hinc ergo venias mecum, Canis inquit, in urbem,
Hospes ut hac una sorte fruare, licet.
Huc ut eunt ambo, collo Lupus ecce canino
Protinus attritos conspicit esse pilos.
Tunc etiamne iugo rogat huic sua colla premantur,
Arguere hoc cervix calva videtur, ait.
Cui durante die tantum Canis alligor inquit,
Acris ut esse queam nocte cadente vigil.
Quae cernis, collare mihi vestigia fecit,
Esse quidem cervix quo mea cincta solet.
Tum Lupus: hac ergo cum sorte valebis amice,
Qua non ipsa frui, sed caruisse velim.
Omnibus est potior libertas aurea rebus,
Cui, nil, quod merito praeserat, orbis habet.

TEmpestate domi quidam cogente latebat
Rusticus, haec ergo longa quod esset hiems:
Et mactavit Oves, et quorum servit aratro
Robur, ut inde cibos comparet ille, Boves.
Illa Canes fieri cauti cum forte viderent,
Moliri celerem constituêre fugam.
Posse viderentur quod non sperare salutem
Hîc , ubi non essent corpora tuta Boum.
Quorum conveniens tamen usibus esset arandi,
Quo sint assidue rura colenda, labor.
Turba, tuum inprimis esse cavere putes.

VIllosum Vulpes non viderat ante Leonem,
Cui iam facta potest obvia paene mori.
Haec adeo perculsa gravi formidine fertur,
Maxima quae viso mota Leone fuit.
At iam rursus ubi datur obvia forsan eunti,
Hanc minus attonitam, quam prius, esse ferunt.
Tertia spectandi cui postquam oblata facultas,
Sustinet aspiciens tunc animosa feram.
Accedens propius quia compellare Leonem
Audet, et huic blandis vocibus usa loqui.
Nil tam difficile est, quod non tractabile reddas,
Creber ad has operas si ferat usus opem.
Sed turbare parum saepe revisa solet.

CUM Vulpes Aquilae sociam se iungeret olim,
Usus amicitiae firmet ut huius opus:
Vicinos habeant ut nidos foedera fiunt,
Firma quod haec tali lege futura putant.
Ipsa suum celsa Iovis ales in arbore ponit,
Vicini nemoris Vulpe tenente locum.
Accidit illa domi natis ut mane relictis
Iret, et usa suum quaereret arte cibum.
Hoc cum forte die praedam non nacta fuisset,
Progenie Vulpem perfida privat avem.
Abreptamque suis hanc affert improba pullis,
Curat amicitiae nec violenta fidem.
Rem gestam rediens cognovit ut anxia Vulpes,
Hinc incredibili tacta dolore fuit.
Acriter interitu dolet indignata suorum,
Haec maerore gravi quam quoque causa movet:
Impia tam temere quod sese spreverit ales,
Nec via vindictae quod sit aperta sibi.
Nôrat enim celeri quam praestans illa volatu,
Et validis prae se viribus esset avis.
Quod licet, hoc sequitur, conata levare dolorem,
Arboris ad truncum stans maledicta serit.
Non iam fautricem magis, insectata sed hostem,
Ultores Dii sint flagitat ipsa sui.
At ridere minas has regia desuper ales
Sustinet, ista parum verba timenda putat.
Sed cum non longe post essent festa colonis,
Sacraque sollemni more sequenda forent.
Advolat, ut praedam flagrantibus auferat extis,
Vulpis amicitiam quae violarat avis.
Sed rapiens partem, fert cum carbone favillam,
Semina cui flaminae viva latentis erant.
Hanc ubi materiam iam pullis attulit ales,
Vis oriens venti magna repente furit.
Qui ciet, igne cremant quae mox incendia nidum,
Res Aquilae pullos illa perire facit.
Qui quia semusti nido flagrante cadebant
Desuper, his Vulpes laeta potita fuit.
Matre vidente gulam pascat ut illa suam.
Ut sua defendant quondam vi facta tyranni,
Seque impune sequi, quae voluere, putent:
Non tamen effugiunt ultricem numinis iram,
Ut sit lenta, Deo vindice poena venit.

MOverat usa minis Aquilam sic callida Vulpes,
Ut daret est pullos illa coacta metu.
Mox huc, arbor ubi est, velut incesura propinquat,
Cum face, quae flammas lucida spargit, adest.
Hinc avis acta metu deiecit ab arbore pullos,
Quos avido Vulpes mox facit ore cibos.
Viribus haud pollens aliquis, tamen hausit ut iram,
Quo premat ille minas saepe potentis habet.
Vile sit insectum quamvis formica nocendi
Non ope, sive culex robore, vique caret.

CUm grege capta Gruum male cauta Ciconia quondam
Agricolae, nobis parce misertus, ait.
Innocuam sese esse refert, atque insuper usu,
Non mortale suo posse carere genus.
Hoc venante suis animalia dira venenis
Humanis pereunt noxia rebus, ait.
Quin etiam mos huic caros gestare parentes
Hos annosa senes cum sua vita facit.
Rusticus, ut nequeant, quae narras, vera negari,
Non tamen haec veniam causa meretur, ait.
Nam nocuas sis inter aves cum capta, nocendi
Ut studio careas, te tua poena manet.
His similem merito nos quemque putare solemus,
Se quibus ille frequens consociare solet.

GAllum Felis avem vellet cum iure videri
Occidisse, dolis insimulare parat.
Nocturnam turbas mortalibus usque quietem,
His quam clamoso gutture rumpis, ait.
Membra relaxari cum fessa laboribus optant,
Et somno refici robora fessa volunt.
Huic avis illa: suum morem conata tueri,
Quod sic prosit hero, verba probantis habet.
Temporaque his operis apta docere genus.
At non ulla tamen te creditur esse volucrum
Pronior in Venerem pessime, Felis ait.
Naturae quoniam confusis legibus audes
Tu cum matre frequens, cumque sorore soles.
Cui tunc Gallus: hero quin haec lascivia prodest,
Hae quia sic pariunt ova frequenter aves,
Ergo cum frustra causam commenta nocendi
Esset, avem cupiens perdere Felis ait?
Ut videare tuam iuste defendere causam,
Ne tamen esuriem nunc ego ferre velim.
Dixit, et arreptum subito, frustraque precantem
Voce sibi parci supplice perdit avem.
Iniustam vim mente feri crudeliter urgent,
Qua, quae non licuit iure parare, gerunt.

POscit opem custos Ovium clamore colonos
Voce Lupos fingens forsan adesse puer:
Hi quam ferre citi frustra cum saepe venirent,
Utilis auctori non iocus ille fuit.
Quos toties pueri vox cum frustata fuisset,
Re poscente suam nemo ferebat opem.
Nam tandem grassante Lupo lacrimosa lacessit
Auxilium vox huic, sed caret illa fide.
Clamantem velut ante rati lusisse coloni
Neglexere, suo quas dedit ore, preces.
Sic grassata Lupi tunc est impune tyrannis,
Hoc indefensos dilaniante greges.
Hoc, quos mendaces temere iuvat esse, merentur,
Ut careant, dicant quae quoque vera, fide.

STulta videns Aquilam raptare Monedula praedam
Agnum, sperat idem se quoque posse sequi.
Sed gregis illa duci dum sublatura per auras
Involat, implicitis unguibus haeret avis.
A custode gregum quae cum iam capta fuisset,
Accipit hanc dono patre dicante puer.
Ille vacans ludo qua deinceps sustinet uti,
Hanc Aquilae poenam par sibi visa luit.
Quemque suas se fas metiri iudice vires,
His maiora sequi turpe furoris opus.

ALlatrante Boves Cane, quem praesepe tenebat,
Pellere quos frendens dentibus ille parat.
Invidiae tantum cur alis, unus ait?
Cur, quibus ipse frui nequeas, licet improbe velles,
Non sinis impastos nos saturare cibis?
Est haec invidiae natura, nocere laborat,
Utilitas illi nulla sit inde licet.

Vidit, et hunc laceram Corvus habere cutem.
Involat huic, est qua pars ulcere saucia dorsi,
Tundere quam rostro strennuus ales adest.
Subsiliens rudit unde gravem perpessa dolorem
Bestia, sic agitans quam fera ridet avis.
Haec cum praeteriens Lupus improba facta notaret,
Res probat infelix nos, ait, ista genus.
Nam vix dum visos clamoribus urget, et armis
Omnis homo, cupiens caede domare Lupos.
Hic impune (notans Corvum) cum pectat Aselli
Pellem, ridendo taleque tractet opus.
Quorum naturae pravi sunt crimine mores,
Se subito, quales sint, aperire solent.

LAnigerae Cornix Ovis involat improba tergo,
Facta dolens fert haec impatienter Ovis.
Qua dicente Canem, forsan si talia fiant,
Nolle pati, novi quid sequar, inquit avis.
Quos impune mihi vexari, quosque caveri
Conveniat, me non ista latere putes.
Crede mihi non hunc iniuria rara sequetur,
Qui se tutandi viribus orbus erit.

PAvo graves habuit coram Iunone querelas,
Dicitur illa Deae propria cuius avis:
Quod cum formosis adeo sit praedita pennis,
Gutturis arguti destituatur ope.
Voce tamen valeat cum parva volucris Aedon,
Quam sciat innumeris haec variare modis.
Cui, recte, Dea dixit, erat par omnia nulli
Attribui, iusto desine plura petas.
Non sapiens, ulli quae vult, Deus omnia confert,
Quae sunt cuique, boni consulat illa decet.

IAM Mustela suis languens et tardior annis,
Non potis, ut Mures assequeretur, erat.
Ergo quaerendi praedas excogitat artem,
Muribus hac utens insidiata fuit.
Frumenti furtim sese implicat illa maniplo,
Hac conata cibos fraude parare latet.
Huc fruges quoniam veniunt arrodere Mures,
Incautos nullo pene labore capit.
Cum te deficiunt imbelli corpore vires,
Consilio prudens utere, cedet opus.

UT, cui magna suos erat hortos cura colendi,
Villicus urbano gratificetur hero:
Suavia mala bonae inprimis huic arboris affert,
Haec adeo dulci grata sapore iuvant:
Arbor heri iussu sit ut haec translata sub urbem,
At non consilii profuit huius opus:
Sive vetustatem patiens exaruit arbor,
Sive alia mox est peste coacta mori.
Tunc dominum dixisse, palam esse, annosa quod aetas
Transferri stirpem non pateretur humo.
Qui nimium gaudent sapiendo, turpiter errant,
Qui quondam sapiat parcius, ille sapit.

SUstinet ingentes toto quos edere rictu
Rana, sonos pavitans hausit ut aure Leo:
Perculsum perhibent clamoribus acriter illis,
Edere quos magnam credidit ipse feram.
Mox animo redeunte tamen circumspicit audax,
Inque hostem posito se parat ille metu.
At de vicino repentem flumine Ranam
Observans, temere se stupuisse videt.
Concipit hinc iram pariter, pariterque pudorem,
Iamque domans Ranam calce premente necat.
Quolibet est strepitu res digna pudore moneri,
Explorat a parum turpe timere viro.

SE liquidi Formica lubens demittit in undas
Fonticuli, cupiens forte levare sitim.
Undis ablatam sed dira pericula tangunt,
Pene, pedes dum nil falciat , illa perit.
Vidit ut hoc, viridem defringit ab arbore ramum,
Deicit hunc illi, fertque Palumbus opem.
Servat adhaerescens ramo sic anxia vitam,
Fontanis alias quae periisset aquis.
Tempore post parvo, qui falleret, adfuit Auceps,
Hanc ipsam calamis insidiatus avem.
Cui metuens Formica volens avertere mortem
Clam subit arrepens aucupis inter opus.
Sic quem laesit, ut huic mox abiceretur arundo,
Hoc strepitu letum territa vitat avis.
Res pia pro meritis est grata mente probari,
Praestando studii convenientis opus.

COnvenere novum Regem de more creandi
Aligerae numeri turba frequentis aves.
Se caput imperii faciant hae Pavo requirit,
Hoc quia se dignum munere forma probet.
Prae cunctis decorent magni se cuius honores,
De grege non avium pulchrius esse genus.
Cui reliquae volucres sua cum suffragia ferrent,
Esset ut imperii scilicet ille caput:
Si premet hoc Aquilae nos rege, Monedula dixit
Ira, feret quam tunc ales inermis opem?
Imperii princeps cum quaeritur aptus habenis,
Qui queat utiliter munus obire suum:
Non tam spectari species tunc splendida debet,
Quam virtus, animum quae generosa regat.

Atque una medicae forte professor opis:
Usus erat frustra cuius tamen arte medendi
Mortuus, hic aliis plurima verba facit.
Abstinuisset, ait, vini si cautus ab usu,
Alvus et huic modico more soluta foret:
Huic servata salus morbo cessante fuisset,
Illaque non dubiam cura tulisset opem.
Unus ibi comitum, nunc cum sit adempta facultas
Sanandi, temere verba quid ista facis?
Cur dici misero cum proderat illa tacebas,
Ars tua defuncto proderit illa nihil.
Dum licet, infirmis felix succurre Machaon,
Quid medicam tentas, cum iacet aeger, opem?
Qui monet hoc sero, quod oportuit ante moneri,
Nil agit, incassum verba monentis habet.

DUceret urbs cuidam cum funus patria, cives,
Sit quonam morbo mortuus ille, rogant.
His medico dicente, fame periisse, sitique,
Mira quidem cunctis res ea visa fuit.
Tunc, ait, impleri quia nec potuque, ciboque
Hunc solitum medico more professus opem.
Est magis ingluvies vel cunctis noxia morbis,
Illa fame plures strangulat, illa siti.

SE cum Vulpe ferox et inerti iungit Asello
Venatum cupiens scilicet ire Leo.
His cum parta frequens ergo iam praeda fuisset,
Dividit has temere iussus asellus opes.
Se tres aequales faciendas iudice partes
Iustitiae stolide conditione putat.
Et decernendum, pars quae sua quemque sequatur,
Sorte, parem sociis se ratus esse suis.
Facta Leo fert haec aegre commotus ad iram,
Dilanians Asinum devoret ille facit.
Callida tunc unum de praeda fecit acervum,
Partiri Vulpes hanc ubi iussa fuit.
Eximit ex illo parvam quae provida partem,
Iustitiae fieri quod ratione refert.
Namque extra sortem deberi multa Leoni
Exitii tacito fassa timore fuit.
Omnia non tantum quaesita quod unius essent
Auspiciis, forti sed simul huius ope.
Tam bene partiri cui quo scis optima Vulpes
Auspice verba Leo blanda locutus ait?
Flebilis huic socii Vulpes respondet Aselli
Casus, ut hic caute rem monet ille geram.
Nos circumspectos aliena pericula reddunt,
Alter ab alterius saepe dolore sapit.

Haedulus, hac illo praetereunte, Lupum.
Cui Lupus: haud tua, sed tecti maledicta lacessunt
Nos, ait, et nil haec verba moratus abit.
Fortibus insultent qua petulanter, opem.

MAgnus heri vires Olitore gravabat Aselli,
Hoc praebente tamen pabula rara, labor.
Exorasse gemens hinc dicitur ille Tonantem,
Venditus hoc figulum dante recepit herum.
Hoc in servitio quia vasa, lutumque gravabant,
Quam sic esse, mori mitius esse putat.
Quam prius ille Iovem quare vehementius urget,
Possit ut a tali vivere liber hero.
Sic Iove rursus ubi iam veniit auspice, cerdo
Durius hunc aliis saepe fatigat heris.
Stultitiam sero sic detestatus Asellus,
Quam prius, heu fuero nunc miserandus, ait.
Nunc etiam nostrae metuenda pericula pelli
Signa probant certis hîc manifesta notis.
Tum vetus a nobis demum fortuna requiri,
Cum nova sentiri coepit acerba, solet.

FEmina cum viduos quaedam traduceret annos,
Et sibi texendi quaereret arte cibum.
Nempe sonat Galli vox ubi prima, vocat.
Illa fatigatas exhausti mole laboris,
Hanc interficerent, causa iubebat, avem.
Quam dignam dixere mori, quia voce quietem
Importuna sequi non pateretur heram.
Sed magis hoc facto quas dura priore fatigat
Conditio, quam non ferre labore caret.
Nam non rite notans hera lapsi temporis horas
Saepius has prima surgere nocte iubet.
Consilii spem saepe bonam comitabitur error,
Raro conveniens exitus esse solet.

OBvius ibat Equus stolido bellator, Asello,
Qui phalaris compto corpore pulcher erat.
Huic ait ille: tibi quam vita beata caballo,
At mihi sit contra quam miseranda, liquet.
Namque nitore cutem tu quam formose renides,
Et tua quam pleno corpore membra vigent?
Quam tibi sunt agiles artus, speciosaque cervix,
Quamque tuis solide viribus aucte vales?
Cum rigosus , iners, macroque ego corpore vivam,
Sintque mihi exsangui membra caduca fame.
Nil nisi delicias me fustibus esse putarim,
Duriter inclemens me quibus urget herus.
Hoc Equus audito sermone superbit Aselli,
Et magis incedens arduus esse parat.
Sed quoniam paulo post proelia mota fatigant,
Et Mars tale ferox sauciat inter opus?
Demittens caput unde, gravi cum concidit ictu,
Quam sua vox Asinum stulta fefellit, ait?
Cum prae sorte sua me dixerit ille beatum,
Alterius temere laetam ne suspice sortem,
Despice nec, quod sit durior illa, tuam.
Namque sat est felix, cui dii dant, quanta necesse est,
Hi parca tribuant quamlibet illa manu.

STare videns alta pascentem rupe Capellam,
Herbida quin visas haec ait arva Lupus.
Quin properes huc ad laetas descendere frondes,
Quem tibi praebuerint tam loca nuda cibum?
Respondisse ferunt perspecta fraude Capellam
Dulce salutifero nil mihi pluris erit.
Nempe voluptates est noxia cura sequendi,
Crimen id haud paucis exitiale fuit.

NAtali parat ecce die convivia Vultur,
Invitans alias insidiator aves.
Tempore quae cum iam, quo iusserat ille, venirent,
Ianua tunc huic est clausa repente domus.
Sic omnes laniare ferox et carpere praedo
Sustinet, atque harum pascere carne gulam.
Est sua deliciis cui magna vacare voluptas,
Saepe perire mali vis inopina facit.

PAbula dum prato Grus carpit et Anser eodem,
Insidias illis qui meditetur, adest.
Quo veniente levem sua pernix ocius aufert
Ala Gruem, simili non valet Anser ope.
Impedit hunc gravitas damnosa, fugamque moratur,
Aucupe confestim sic capiente perit.
Hostica vis domitis cum civibus occupat urbem,
Protinus illaeso corpore pauper abit.
At qui dives opum est, hostiles ferre catenas
Cogitur, et servo vincula more pati.

COncilio cogens animalia Iuppiter olim
Consilio causam, cur ea cogat, habet.
Cuinam sit soboles pulcherrima scire laborat,
Discere quod tali conditione parat.
Simiolum tum prima suum mox Simia praefert,
Ostendensque Iovi talia verba facit:
Desine plus aliis formosam quaerere prolem
Iuppiter, hac quod sit non prior ulla, liquet.
Cui Deus, est ideo nudis ea natibus, inquit,
Hoc insigne probes scilicet esse decus.
Qui temere se non ipsum laudare veretur,
Ille suo laus haec sordeat ore facit.

PIsciculum perhibent parvo quem corpore Smarim,
Hunc esu gratum teste sapore ferunt.
Ex genere hos quaedam cum capta pusilla fuisset,
Hunc veniam, qui se ceperat ille, rogat.
Orat ut e reti se sponte remittat in undas,
Et sua grandescant membra pusilla sinat.
Se quia posse capi facili ratione vicissim,
Sic, ait, utilitas hinc tibi maior erit.
At Piscator inops possim tunc mentis haberi,
Hac si stultus emam spem ratione tui.
Ipse bonum si nunc quantumvis vile relinquam,
Magnaque quae sperem forte futura petam.
Sperando qui magna sequi mediocria nolunt,
Errant, prae dubiis linquere certa nocet.

BRumae umectatas Formicae tempore fruges
Siccabant, adit has pressa cicada fame.
Qua poscente cibum, tibi, quo traducitur aestas,
Tempore respondent ille parandus erat.
At mihi stridenti non tunc, ait illa, vacabat,
Sedula cantandi dulce sequebar opus.
Huic, si trita tibi est, respondent cantibus aestas,
Nunc saltare, gelu ne moriare, licet.
Fac, quibus usus eget, ne res acquirere cesses,
Dum licet, atque apti temporis hora sinit.
Tempora ne frustra, cum sint dilapsa, requiras,
Et, quibus indigeas, destituare bonis.

TAurus ut urgentem parat evitare Leonem,
Ambigit arte mali qua petat huius opem.
Anxius hoc Hirci tandem discrimine caulam,
(Huc recipi supplex flagitat ore) petit.
Cum minus esse sui nunc queat ultor, ait.
Esset utroque sequens me ni robustior hostis,
Viribus arguerer te prior esse meis.
Ipsa viri, cui robur abest, iniuria nobis
Robusti fuerit saepe ferenda metu.

ESuriens tacito loca lustrat ut omnia gressu,
Praeterit agricolae rustica testa Lupus.
Hîc puerum plorare notat, matremque minari:
Ni taceas, avidis proiciere Lupis.
Verba Lupo faciunt stulto spem talia praedae,
Opperiens totum qua terit ille diem.
Sperat ut illa fides tandem promissa sequatur,
Matris enim credit verba carere ioco.
Sed redeunte minas quae iam placata remittis
Vespere, blanditiis, ceu prius, usa suis.
Laeto sis animo fac tu mi pupule, dixit,
Occidet huc veniens me perimente Lupus.
Tum Lupus: hîc aliud dicunt, aliudque sequuntur
Mortales, tristem spes ita vana fugat.
Multi pollicitis non respondere laborant,
Quamque dedere, fidem fallere saepe solent.

ORat iners Aquilam sese instruat arte volandi
Testudo, fieri sic cupiebat avis.
Cui, negat ipsa tamen tibi quod natura, requiris
Non bene cauta tui rem, Iovis ales ait.
Non urgere Iovem sed desinit illa precando,
Se volucrem faciat verba rogantis habet.
Unguibus arreptam mox ergo sustulit ales
Sed laxante suos hac, quos constrinxerat, ungues,
Acta per aerias fertur ut illa plagas:
Desuper in duram rupem delata resultat,
Corporeque in partes dissiliente perit.
Consiliis parere bonis quos caeca cupido
Non sinit, hos stultos poena ferenda probat.

CUR te nate, parens inquit, cui grandior aetas,
Incedente legi non via recta solet?
Huic ait ille, sequi non hoc mi pappule cessem,
Si facias re, quod voce requiris, idem.
Qui sibi iure putant illa licere sequi.

SOL et trux Aquilo rapido de robore certant,
Magnifice vires iactat uterque suas.
Inter se pacti, ferat ut victoris honorem,
Mox orbatus utri veste viator erit.
Tum procul arguto stridentem flamine ventum
Sortitum primas fama fuisse vices.
Inque viatorem, quem protinus ire videbat,
Vim valide flatus exseruisse sui.
At quo ventus atrox violentius urget euntem,
Continet hoc vestes arctius ille suas.
Incipiente suos sed Sole ciere calores,
Ferre viatorem non potuisse ferunt.
Impatiens aestus rapidi se veste recingit,
Palliolum ponens non modo carpit iter:
Sed tunicam pariter cogente refibulat aestu,
Sic sibi feruorem leniat aura facit.
Ingenio quondam vel maxima robora cedunt,
Consilio quamvis viceris usus opem.

PElle Leonina quia se velarat Asellus,
Hac homines pariter fraude feraeque pavent.
Decepti specie credebant esse Leonem,
Digna gravi res haec visa timore fuit.
At produnt Asinum longae spectantibus aures,
Qui stolide tali more superbus erat.
Agnitus unde graves pistrini ferre labores
Cogitur, hanc poenam facta proterva movent.
Praebeat indignis ut quondam tempus honores
Dedecus his subito, quod fuit ante, redit.
Arroget ut vanam sibi stulta superbia laudem,
Fraude patente tamen laus ea crimen erit.

SQualidus e putri prorepens stercore Vermis
Iactat iners, morbis quae medeatur, opem.
Vincere sese usu longo vel Paeonis artem,
Quo medicante tamen turba sit usa Deum.
Quem quia nutantem rugoso corpore Vulpes
Vidit, et indigne verba superba tulit:
Te prius hac ipsum curares stulte decebat
Arte, mihi temere quam profit eris, ait.
Desipis, ostentas ea si quis inania verbis,
Quae praest are tamen re minus ipse potes.
Deliras, alii qui vis avertere morbum,
Qui tamen ipse scatens ulcere corpus habes.

TInnula de collo quidam suspensa gerebat
Aera (iubent haec quem signa cavere) Canis.
Praemia ceu sint haec sibi pro virtute, superbit,
Hoc alios temnens laetus honore Canes.
Hinc ait unus, erat cui iam sua grandior aetas,
Haec sibi tinnitu disce quid aera velint.
Signari pravos hoc mores indice noris,
Ne decus illa tui corporis aera putes.
Saepe placent homines scelerum sibi labe suarum,
Seque, quod est aliis turpe, decere putant.

COrnibus armari se forte repanda Camelus
A Iove, sed vanis vocibus usa petit.
Namque preces ridens stolidas is truncat et aures,
His quoque deformem partibus esse facit.
Res urgere Deum stultis temeraria votis,
Respuit insulsas ipse iuvare preces.

MAgna duos olim concordia fecit amicos,
Gratiaque inter se magna duobus erat.
Fecit amica pie meritis certare voluntas,
His quorum studiis promptus uterque vacat.
Accidit, ut facerent quodam communiter ambo
Tempore deserti per loca forsan iter.
Hic ingens sese quibus Ursus euntibus offert,
Alterutrum viso quo fugat inde metus.
Haud procul hinc cui stans conscenditur ocius arbor,
Vitet ut hac saevam conditione feram.
Alter ubi iam sic elabi oppressus ab Urso
Nescit, opem dubitans qua ratione petat:
Esset in exanimes quod non audiverat isti
Ira ferae, hac sese spe cito sternit humo.
Quoque potest, animam nisu cohibere laborat,
Halitus huic vitae ne det ab ore notam.
Admovet os ori vafer illius Ursus, et aures,
Huic quem nulla tamen vivere signa probant.
Sic omni motu quia membra carere videbat,
Hunc exsangue putans esse cadaver, abit.
Ut res illa gravi formidine liberat ambos,
Protinus inceptum continuatur iter.
Bellua tum socio quidnam mussarit in aurem,
Arboris est ope cui vis ea pressa, rogat.
Multa quidem, memoranda tamen non omnibus, alter
Inquit, et inprimis illius auctor erat:
Esse mihi temere ne persuaderer amicum,
Quem probet adverso tempore nulla fides.
Non bene dignosces sincerae mentis amicum,
Et cui non animi candor inesse solet:
Ni velut igne probes aurum, sic ille probari
Materiam casu possit habente mali.

EST cui calvities, alienis crinibus uti
Incipit, hoc utens ornat honore caput.
Quos tamen huic orti vis maxima turbinis aufert,
Hos deturbari quae violenta facit.
Calvities iterum sic huic manifesta relinqui
Coepit, et orbari crinibus omne caput.
Quod Cum riderent alii, quibus obvius ibat,
Ora tuens horum sustinet illa loqui:
An, mea quae non sunt, ea mirum demere ventos,
Ablatisque mali nil quibus ipse fero?
Prudentes nil pene movet iactura bonorum,
Quae data fortunae munere nempe tenent.

EST ablatus ubi vi Lebes aeneus undae,
Ollaque, materiae fictilis illa fuit:
Olla metu caute concursum vitat aheni,
A quo dira sibi damna timenda videt.
Cui Lebes te cur, ait, ulla pericula terrent,
Non tibi concurrens ipse nocere velim.
Cui sic Olla: mihi tua non suspecta voluntas,
Fortuiti casus damna timenda puto.
Non humiles sperent commercia tuta potentum,
Quorum impune manus, cum voluere, nocent.

RUra colens quidam fodiendo vertit ut agrum,
Repperit hîc auri divitioris opes.
Qui Terrae tali pro munere gratus ut esset,
Hanc illi sertis mos redimire fuit.
Hoc Fortuna dolens mox obvia facta Colono,
Quin accepta refers haec mihi gratus, ait?
Heredes alios quia si iam fecerit auri
Sors mutata suas nata novare vices:
Sat scio, non equidem tunc detestabere Terram,
Sed tua Fortunam me gravis ira premet.
Auctores meriti qui sint agnoscere refert,
Gratia quos digno debet honore sequi.

PAVO Gruem spernens oculatas explicat alas,
Teque vide quanto sim prior ales, ait?
Aspice quem referant mea dona superba decorem.
Cum tua te foedam forma loquatur avem.
At cito iactatis alte Grus subuolat alis,
Et levis ipsa feror, te gravat, inquit, onus.
Ne, beat ipsa bono quo te natura, superbi,
Aut alios ideo temnere crede tuum.
Sunt aliis etiam, quae laudem dona merentur,
Fingere te solum turpe valere tuis.

QUERCUS, et adversans illi contendit Arundo,
Utraque praestantem se magis esse refert.
Tune quamvis Quercu quod mobilis esset ad auram
Obiciente, lubens Canna modesta tacet.
Tempore sed parvo post diruta turbine Quercus
Dicitur, et ramis fracta fuisse suis.
At varie flectens se ventis cessit Arundo,
Hac ea non frangi mobilitate potest.
Laudandi potius sunt, qui concedere norunt,
Quam prae se fortes qui superare parant.
Noveris esse Deo, convellat ut ardua, morem,
Stare diu quo non summa premente valent.

VEnatore feras quodam vexante sagittis,
Cum fugerent, non hoc Tigris ab hoste timet.
Sola sibi pugnae vim sustentura videtur,
Quam frustrata tamen spes animosa fuit.
Venatore, gravi vulnere laesa gemit,
Et circumspiciens auctorem quaerere facti
Sustinet, at tuto delitet ille loco.
Obvia cui Vulpes, est qua non ulla ferarum
Fortior, a quonam saucia facta gemis?
Nescio Tigris ait, iactam tamen esse sagittam
Ipse manu valida me docet esse dolor.
Saepe quid incaute, praestant qui viribus, audent,
Fidentesque suo robore saepe cadunt.
Plus valido quondam prudentia robore prodest,
Saepe minus vires calliditate valent.

MOllia carpebant tres pingui corpore Tauri
Gramina, quos constans consociarat amor.
Hac vim vitarunt omnem ratione ferarum
Non quia coniunctis debile robur erat.
Non audent ipsi quos infestare Leones,
Roboris his socii vis ea terror erat.
At mox discidio vexati praeda fuerunt,
Robore crudeli quae valuere, feris.
Rebus ut humanis affert concordia vires,
Frangere sic illas vis inimica solet.

FOrte loquens Abies vicinis ardua Dumis,
Hos spernens tumidis vocibus usa fuit.
Qui dixere, licet nobis praestantior exstes,
Deteriore tamen conditione manes.
Quam premit usque frequens variis iniuria damnis,
Diique, hominesque tibi quae dare mille solent.
Non tamen hos prae te temnere crede tuum.
Ut lapsu graviore ruant, tolluntur in altum
Multi, res superos nulla superba iuvat.

TEmpus erat canas profert quo messis aristas,
Quo cadit agricolis falce secante Ceres.
Inplumes segetum pullos servabat in herbis,
Nescio quo gaudens nomine forsan avis.
Auolat haec quoties, optatam quaerat ut escam,
Ante, suam sobolem cauta sit illa, monet.
Ut, quaese dici, fierive absente notarint,
Discat ab his, sit ubi nempe reversa, parens.
E pastu quam iam redeuntem provida proles,
Hic quae contigerint, omnia voce docet.
Narrat agri dominum nato comitante parentem
Accessisse, cibum dum foris illa legat.
Qui mandare novam messem decrerit amicis,
Postera lux Phoebi cum revocarit equos.
Hoc avis indicio nequaquam territa, pastum
Auolat assueto more, cibumque refert.
Rursus agri dominum quae constituisse docetur,
Per consanguineos carpere messis opes.
At negat hinc etiam metuenda pericula pullis,
Securos ideo quos iubet esse mali.
At fore messorem cum nato, cumque ministro
Ut dominum certo fama locuta fuit:
Non dubitans quin ille suam rem curet, ab isto
Migrat agro, ac pullos ad loca tuta refert.
Res curare tuas quicumque fideliter optas,
Non aliis credas fac sed ut ipse geras.

IUpiter humanos cupiens cognoscere sensus,
Ille voluntates hominum cognosse laboret,
Et cupidum doceat talia scire Iovem.
Obvius huic primum fit avarus et invidus alter,
Quos, quamcumque velint, rem iubet ille petant.
Quicquid uterque petat dare sese hoc velle recepit,
Non promissa tamen conditione carent.
Scilicet optando rem quam sibi flagitet alter,
Alter ut hanc duplo possit habere iuvat.
Persuadere potest non ergo Phoebus avaro,
Ut petat ille, tamen quas ferat alter opes.
At petit orbari se luminis unius usu
Invidus, alter ut hoc perdat utrumque modo.
Invidus, et studio qui fervet avarus habendi,
Quo nihil esse putes crimine peius, habent.

ACTA siti Cornix ardenti repperit urnam,
Imus in hac modicam fundus habebat aquam.
Quam quoniam rostro nequiquam haurire laborat,
Callida non vanae consulit artis opus.
Undique collectos lapides deiecit in urnam,
Hac urnae labrum mox subit arte liquor.
Largiter hoc hausto sese rigat arida Cornix,
Est ita sedandi copia facta sitim.
Arte quidem nobis acquirere multa licebit,
Quae vis haud alias ulla parare potest.

EXercebat iners generosum lite Leonem
Esse loquens illi debile robur homo.
Praeque ipso validis se viribus esse volebat
Omnibus ostentans multa probare modis.
Est cui de saxo species expressa, Leonem
Duxit ad effigiem, rettulit illa virum.
Quo calcante Leo miseranda iacebat imago
Saxeus, et vivae qui fuit artis opus.
Tunc quoque fingendi si nota Leonibus esset
Ars, ait, ista dolens verba superba Leo:
Saxea tunc etiam tibi posset opinor imago
Monstrari referens, ortus es unde genus.
More levi proprias iactare verebere vires,
Qui facit hoc animi crimen inertis habet.

Et puer ingenti voce quiritat opem.
Quid velit hoc ergo misere clamore querendi,
Quamque rogans rem sic ploret avarus, adest.
Cui puer, heu miserum, miserum me, callidus inquit,
Deque oculis lacrimas largius ire facit.
Ac miserum cur se quaerente vocaret avaro,
Ex auro situlam sese habuisse refert.
Quam sibi delapsam putei mentitur in undas,
Est ait haec fletus causa dolenda mei.
Caecus amore dolum non sensit avarus habendi,
Nil curans situlam ceperit unde puer.
Nil metuens, sero quale dolebat, opus.
Se puer huius enim sublatis vestibus aufert
Affectare dolo qui non aliena verentur,
Quae sunt, haec etiam perdere saepe solent.

NUtrivisse ferunt ad aratra trahenda Iuvencum
Agricolam, sed spes tale fefellit opus.
Namque ferox nimium iuga detrectare solebat,
Obvius huic odio scilicet omnis erat.
Nempe minace ferum se praebuit omnibus ictu,
Parcere non ipsi saepe solebat hero.
Cornibus hinc illum truncatis iungit aratro,
Atque tenens stivam pone gubernat opus.
At neque sic habilem se praebuit ille labori,
Impatiens operae respuit huius opus.
Quin trunco terram capite ille ferocit in ipsam,
Et negat imposito colla premenda iugo.
Inque os, inque oculos pedibus dispergit arenam,
More furens rabido taurus arantis heri.
Sic opus exercens cum deliraret arandi,
Desperasse potest rusticus huius opem.
Esse feros adeo probat experientia multos,
Ut subigi nulla se ratione sinant.
Pectus enim nullis monitis tractabile praebent,
Et praecepta pati nulla severa solent.

SILENOS, Satyrosque vocant ea numina Graii ,
Quae nemorum curas, quae quoque ruris agant.
Silvanos, Faunosque suo dixere Latini
More, fidem nobis sabula nota facit.
Unus ut ex illis violentam frigore brumam
Pene viatorem posse necare videt.
Quam colit, hunc secum speluncam duxit ad ipsam,
Fertque piam misero sponte misertus opem.
Ille manus quia tum sed inhalans admovet ori,
Quid velit ista refer res sibi, Faunus ait?
Hac ratione docet sibi frigus abire viator,
Quo sibi contractas senserit esse manus.
Ut nihil officii tum praetermitteret hospes,
Guttura quo refici, stomachumque rigante iubebat,
Huic quia sic vires posse redire putat.
At vino pariter mox inspirare viator
Coepit, ut hoc fervens desinat esse modo.
Miranti Satyro quia sedet anhelitus aestum,
Potus obesse calens ne mihi possit, ait.
Tum Silvanus, abis ergo quin ocius, inquit,
Deque specu celerem te scelerate refers?
Quos manifesta leves animis tibi signa probarint,
Hos in amicitiam iungere parce tuam.

ORAVISSE Leo languenti corpore Vulpem
Dicitur, illa sibi quaereret arte cibum.
Accedens ergo, qui solus oberrat, Asellum,
Gramina cur iuncto nemine carpis, ait?
Plurima vicinum quae nemus illud habet?
His astuta rudi verbis persuadet Asello,
Sustinet huc amens Vulpe iubente sequi.
Esset ad aegrotum quae cum perducta Leonem,
Non pecus invadens ille tenere potest.
Cui iam membra negant validas languentia vires,
Sic a pernicie liber Asellus abit.
Venerat unde, necem vitans sua prata revisit,
Tunc sibi Vulpe Leo petit hunc auctore reduci,
Illa tamen fieri vix ita posse refert.
Non habitura fidem est his bestia fraudibus, inquit,
Rem tentare tamen, qua licet arte, velim.
Sic abit, atque dolos edocta revisit Asellum,
Audet et his illi litibus usa loqui:
Res pecus haec merito te prodit agreste vocari,
Qui fugis ardentes stultus amore tui.
Laetandoque extra sese qui pene fuerunt,
Hinc quibus in te tunc impetus acer erat.
Sustinet hac iterum persuasus adire Leonem
Nomine, qui stolidum pectus Asellus habet.
Quo veniente Leo toto iam robore niti
Coepit, et infesta vi iugulare pecus.
More coquae carnes, Vulpem iubet eluat undis,
Et sibi iucundos apparet inde cibos.
Illa cor exemptum, et praemorsas devorat aures,
Dum facit imperio tale Leonis opus.
Iamque ferae causam quaerenti protinus inquit,
Huic aures Asino, corque fuisse negem.
Auribus hic quoniam si non, et corde careret,
Tam temere mecum non rediturus erat.
Sunt, quos prudentes haud ulla pericula reddunt,
Nullaque qui stolido pectore damna cavent.
Bis quorum impingunt ad idem vestigia saxum,
Ut vicium dicto tale notante loquar.

CEPIT Aprum, cui mox unam praeciderat aurem
Rusticus, hac truncum passus abire fuit.
At fortuna novo casu cum redderet illum,
Quae superest, mutilum tunc simul aure facit.
At se rursus ubi hoc praedam venante dedisset
Obtruncare feram tum iubet ira manu.
Iamque suis affert exempto corde patronis,
Corque ioco ludens hunc habuisse negat.
Qui mala mille ferens olim non cautior exit,
Ille fit exitii causa pudenda sui.

EST qui fusus humi, Mus quodam tempore Tauri
Mordicus arrepens arripit ore pedem.
Unde quies illum turbata dolore reliquit,
Ulturo facinus cui gravis ira fuit.
Exsilit, et lustrans oculis circumspicit hostem,
Nec tamen auctorem vulneris ille videt.
Exsultasse ferunt laeto tum pectore Murem,
Et iactasse suae calliditatis opus.
Quod tam parva suis ingentem bestia membris
Quiverit insultans exagitare Bovem.
Qui vires, cum sint imbelli corpore, iactent,
Stultitiae produnt hac levitate nefas.
At quorum praestant nervosis corpora membris,
Parcius hi freti viribus esse velint.

LIgna domum plaustro collecta Bubulcus agebat,
Quod via stare tamen mox salebrosa facit.
Quo facto stans ille Deos orare, Deasque
Coepit opem, currum nec tamen ipse iuvat.
Praecipue vero, quem roboris omine vulgo
Mortales colerent, Herculis orat opem.
Sponte requirenti qui sese huic protinus offert,
Ignavumque vocans voce monentis ait:
Admoveas prius ipse manus segnissime plaustro,
Nec stimulos lateri subdere perge boum.
Inde Deos relevent haerentem pondere currum
Posce, iuvant illi forte laboris opus.
Hi ne te cessante preces audire recusent,
Auxilium studio ferre vigente solent.
Esse laboranti solet exorabile numen,
Otia sectanti ferre recusat opem.

AUREA cottidie pariens erat ova colono,
Alite quae Gallo coniuge gaudet avis.
Ille putans auri massam vi ventre recondi,
Hanc stolido lucri captus amore necat.
Nil tamen huic aliud quae iam dissecta ministrat,
Quam quod habere solent nominis huius aves.
Sic inhians magnis dum spe delirat habendi,
Concessas etiam perdit avarus opem.
Divitias nimium cumulandi caeca cupido,
Noxia ni certa lege regatur, erit.
Immodice flagrans amor est frenandus habendi,
Contentumque suis vivere quemque decet.

FERTUR amare suos impense Simia natos,
Quem gestare suis promptissima sustinet ulnis,
Saepeque complexu crebrius usa necat.
Una canes ergo gemino fugit anxia fetu,
Forte manu, quem plus diligit illa, tenet.
De cervice geri sed protinus incipit alter,
Hunc impune parens dulce tuetur onus.
At lassata canum vi pone premente relinquit,
Quem trepide fugiens duxerat illa manu.
Sic perit hic, arcte constringens ille lacertis
Liber ab exitio colla parentis erat.
Quae tibi profuerint, aliis ea saepius obsunt,
Quaeque iuvent alios, haec tibi saepe nocent.

BOs, quem pene senem confecerat usus arandi,
Et quem vis operae magna gravarat, erat:
Sentus, et exhausto iam robore squalidus ibat,
Insignem macie fecerat ipse labor.
Hunc, cui membra nitent, estque integra viribus aetas,
Praeterit, et tali voce Iuvencus ait:
Quam tibi scabra, pilisque carens cutis, ossibus haerent
Vix tua membra, quibus vel vigor omnis abest.
Hostia sed tandem mactanda Iuvencus ad aram
Ducitur, hunc tristem vidit ut ire senex:
Demisso capite ut lento vestigia passu
Proferat, hinc quamvis sit mihi maeror, ait:
Qui mallem lascive dares non sanguine poenam,
Quam tua te faciunt ausa superba pati:
Cum tamen ista cadant sic vindice mente Deorum,
Hoc ea quod verum res probat esse iuvat:
Quod mihi saepe meos memini dictare parentes:
Triste malum petulans saepe iuventa subit.
Est per se viciis obnoxia iunior aetas,
Impetus ad quaevis crimina pronus agit.
Praecipue vero cum morum laxat habenas,
Cumque placere sibi haec improbitate solet.
Ne, viget integris cui florida viribus aetas,
Audeat his fidens exagitare senes.
Nam mandante Deo venerabilis ipsa senectus
A nobis merito debet honore coli.
Qui veneranda suis iam canis tempora rident,
Hos fieri probibent fata severa senes.

QUem dixere Lupum, prae grandi corpore piscis
Imperio fluvii nempe tenebat aquas:
Fastidire suam quem stulte superbia sortem,
Appetat et temere regna marina facit.
Hac petit ille sui spe fluminis ostia piscis,
Enatat hinc, vastas et maris intrat aquas.
At Delphinus ibi regnans occurrit in undis
Illius hic speciem, corporaque ampla timet.
Qui iam saevus ubi sese huic ostenderet hostem,
Ostia nec linquens magis appetit aequoris undas,
Sed quem iure tenet, cautus in amne manet.
Ne tibi deesse pares animo seu robore fingas,
Quantumvis valido qui tibi praestet, erit.
Quin homines etiam trans rivum vivere noris,
Quod sic Teutonico dicere more libet.

EST fera tota cutem maculis distincta colorum
Pardus, ad hanc Vulpes bestia vafra venit.
Bellua cui formae iactans se nomine praefert,
Qua, prior altercans ut videatur, agit.
Iudice lis anceps censeri coepit Echino,
Quo praesente volens vincere Pardus ait:
Magna manent illos merito praeconia formae,
Suspiciat quorum plurima turba decus.
At ceu, diverso quae flore virentia rident
Prata, voluptatem si tuearis habent:
Sic iucunda cutem variare colore voluptas,
Vel specie qualem me mea forma probat.
Dicere iussa suam quoque dehinc Vulpecula mentem,
Ne foris heus tu me nosce, sed intus ait.
Non ego pellem, animi sed dona sagacia iacto,
Huic oppone tuum tale colore decus.
Rebus ab externis fallacia signa petuntur
De veris animi, quae latuere, bonis.
Saepe quis eximias deformi corpore dotes
Ingenii contra pulcher hebentis habet.

QUadrupedem, silvis quae gaudeat, Ictida dicunt,
Mustelam specie pene referre putant.
Illius obduci galeae olim pelle solebant,
Hoc usu veterum tempore grata fuit.
Forte patentis ubi cum Vulpe per aequora campi
Ex genere hoc quaedam bestia legit iter:
Calleat eximie res quas quaerente vel artes
Vulpe, rudem se nil pene tenere refert.
Saltandi se scire tamen mediocriter artem,
Insuper excellens quo foret, esse nihil.
Mille mihi vafro sunt artes pectore Vulpes,
Utar ut his ego, res si qua requirit, ait.
Sum varie victum quibus ipsa perita parandi,
Et propulsandi quae nocitura liquet.
Visa beata bonis his ergo iudice Vulpes
Ictide, quae verbis hanc venerata fuit.
Se negat econtra dignam vitalibus auris,
Fassque vel pretii nullius esse fuit.
Haec mutant dum dicta canum latratibus auras
Auribus attonitae forte sonare notant.
Quae venatorem quia signa venire probabant,
Ictis, ut hinc ergo fac fugiamus, ait.
At celerare fugam nondum male provida Vulpes
Esse necesse metum voce levante refert.
Mox latratus ubi iam clarior occupat aures,
Nulla fugae, Vulpes, nunc mora, dixit, erit.
Ictis ibi: dempsere mihi tua verba timoren,
Maturare fugam nil opus esse puto.
At sectante canes cum venatore viderent,
Nunc fuga nos celeres auferat, Ictis ait.
Utentem saltu quam protinus excipit arbor,
Praeda canum Vulpes facta repente perit.
Quam comes ex illis unam nunc promat ut artem,
Quas multas numero dixerat esse, iubet.
Sic derisa simul perhibetur ab Ictide Vulpes,
Et rabido morsu dilacerata canum.
Qui iactant, quas non didicere, protervius artes,
Confundi levitas ista pudenda facit.
Turpe, rudi quamvis sis pectore, velle videri,
Quodque parum nosti, velle docere pudor.

SImia, purpureo quae comebatur amictu,
Haec ubi saltandi docta fuisset opus.
Iamque videretur crebro didicisse sat usu,
Est producta, suae non rudis artis erat.
Sed saltante nuces hac quidam spargit, ad illas
Se cito neglectis omnibus illa refert.
Nil, omnem curam licet experiaris, et artes,
Naturae viciis quo medearis, erit.

CUM duo, res peregre quos forsan agenda vocabat,
Deserti legerent per loca ruris iter:
Hîc Asinum cernunt nullo custode vagari,
Iure suum, praedae dum laetus uterque propinquat,
Quod prior errantem viderit, esse refert.
At dum stulta carent ea iurgia fine duorum,
Se procul interea proripit inde pecus.
Sic cepere tamen quem nondum, pugnat uterque
Esse suum frustra, liber Asellus abit.
Quae placido poteras consensu saepe tueri,
Turpiter amitti lis inimica facit.

COncharum saturos cum nausea carne teneret,
Qui struere insidias piscibus arte solent.
Relliquiasque cibi non raras huius haberent,
Illum Mercurio praetereunte locum.
His epulis vesci dignetur ut ipse lacessunt,
Qui tamen oblatas respuit esse dapes.
Non ignarus enim qua mente vocetur ut ipsi
Exigit haec condant fercula, sive vorent.
Post sua convivam nec se fastidia poscant,
Haec obiurgatis verba locutus abit.
Prodigus haec aliis olim quae nauseat ipse,
Largiri quamvis sint pretiosa, solet.

SEctando Leporem Iovis armiger ales agebat,
Cui iam pene miser praeda futurus erat.
Qui defensorem Scarabaeum poscit, opemque
Orat, et hic gestu supplicis usus adest.
Parcat ut huic ergo, Scarabaeus, et exuat iram,
Reginam volucrum blandius orat avem.
Perque Iovem supplex hanc obtestata volucrem
Exiguum se ne temneret illa, fuit.
At Iovis orantem Scarabaeum reppulit ales,
Factus et est illi praeda repente Lepus.
Quam Scarabaeus uti qua discat in arbore nidum
Fixerit, huc audet, quo volat illa, sequi.
Est ulciscendi cui mox oblata facultas,
Ex Aquilae nido curat ut ova cadant.
Praeruptas quae per rupes revoluta feruntur,
Haec Aquilam magno facta dolore movent.
Quae struit aeria rursus super arbore nidum.
His sua tuta locis ova futura putat.
At similem casum mox hîc experta priori,
Consilio, quo se vindicet usa, caret.
Cuius avem propriam regali nomine dicunt,
Advolat ad summum maesta dolore Iovem.
Cuius ut in gremio tandem fetura reponi
Coeperat, hanc tutam praestet ut ipse rogat.
At licet ille locum tutum promitteret ovis,
Ales ibi pariter damna pudenda tulit.
Deicit en caeni globulum Scarabaeus eodem,
Hunc facit excutiens Iuppiter ova cadant.
Iamque inflicta pavimento frangantur aheno,
Comminui mox sic illa necesse fuit.
At didicisset ubi Scarabaeo Iuppiter iram
Ulcisci libitum talibus esse modis.
Huic Aquilae quam movit atrox iniuria, qua se
Crudelem Lepori caede probarat avis.
Non modo quod laesum Scarabaeum talibus ausis,
Sed pariter numen cerneret esse suum:
Durius obiurgans, cum sese huc illa referret,
Hoc foret unde malum passa docebat avem.
At quia non Aquilas est huic abolere voluntas
Funditus, armigeras quas sibi nôrat aves:
Conciliare paret Scarabaeo consulit hostem,
Moriger haud monitis sed Scarabaeus erat.
Ut facit hoc pariant Aquilae ergo tempore fetus,
Quo Scarabaeorum desinit esse genus.
Temnere ne quemquam fac confidentius ausis,
Exigui fuerit roboris ille licet.
Sic abiectus enim nemo, quin vindicis olim
Exercere suo possit in hoste vicem.

EST perpessa famem iam longo tempore Vulpes,
Artibus hîc frustra cum foret usa suis.
Quas erat ante cibum varias edocta parandi,
At nunc successu posse carere dolet.
Sese abiecit humi, sic prae maerore iacebat,
Deque suo tacite questa dolore fuit.
Exstinctam tunc esse ratae propiore volatu
Huc ignara doli turba feruntur aves.
Vidit ut hoc animam cohibere vaferrima Vulpes
Coepit, et immoto corpore tota fuit.
Ne quid aves vivam spirandi signa docerent,
Huic index vitae spiritus omnis abest.
Insiliunt ergo gestu ludente volucres
At notat illa dolis ubi tempus adesse parandis,
Exsiliens, est quae proxima, prendit avem.
Has experta die fraudes etiam illa sequenti,
Sed rem successu destituente fuit.
Quod de sepe tuam si conspicer improba pellem
Expassam, Cornix huic (ut opinor) ait:
Non mihi in hanc temere sit stulta volare cupido.
Insidiis artes sunt quia mille tuis.
Fraudibus addictos quos noveris esse, caveto,
His temere numquam praestat habere fidem.
Tunc etiam posita cum fraude quiescere credas,

NOCTUA (quam veteres sacram fecere Minervae)
Prae reliquis prudens credita fertur avis.
Hanc conata suas abducere forte volucrum
Ut struat aeria quercu super arbore nidum
(Hic sobolem tuto gignere posse) monent.
At quae non monitis tantum non paruit illis,
Ut contra facerent sed simul auctor erat.
Arboris haud cessent rostris concerpere frondes,
Qua nidum fuerat figere iussa, monet.
At quia facturas stolidae sese esse negabant,
Tristia non cautas damna sequuntur aves.
Fronde renascenti visco mox liquitur arbos ,
Haerebant avium quo retinente pedes.
Tunc sapiens tandem laudari noctua coepit,
Visaque praeclare consuluisse fuit.
Qui fidis olim monitis parere recusant,
Exitus hos sero desipuisse docet.
Consilio quorum prudentia pollet et usu,
His parere tuis utile rebus erit.

EST ad radicem quae nata Cucurbita palmae,
Crescendi vires imbre rigata trahit.
Innitens stirpi mox unde cacumine palmam
AEquat, et exiguo tempore firma valet.
Tum rogat hanc adeo grandem quae fecerit aetas,
Annorum spatio quanta sit illa suo.
Palma refert: centum vix sic excrevimus annis
Tempora nascendo non breviora sequor.
Hoc ait audito iam fassa Cucurbita fastum,
Ergo, te quanto sim prior, inde patet.
Namque dies crevi vix tot, tu pene quot annos,
Aequavique meo vertice celsa tuum.
Sed praematuro cum iam flaccesceret aevo,
Nec radix succi ferret alentis opem.
Illa videns temere iactare quod ausa fuisset
Incrementa mori nata repente, dolet.
Iam nil curantem quod vertice surgat in auras,
Usa sed hac fuerit futilitate, pudet.
Orta repente suo mox fine caduca laborant,
Sic cito nata brevi sustinet herba mori.
Quae subito fiunt, non sunt insignia fructu,
Utilitate levi facta labore carent.

ORavisse Lupos praedae quid supplice Corvum
Voce ferunt, Phoebo quae sacra fertur avis.
Ille diem totum sed spe sectatus inani
Audiit haec tandem reddere verba Lupos:
Non tu nos equidem sectare, sed improbe praedam,
Huius ut insidiis parte fruare paras.
Hoc animo, nostris non ut quoque parcere velles
Corporibus, si nunc exanimata forent.
Non quid agant alii, sed agant qua mente videndum est,
Non quia, quo credas, nomine semper agunt.

MUS, intra cistam quem progenuere parentes,
Sustinet hîc longo tempore pauper ali.
Est quibus illa referta, nuces huic arca ministrat,
Hoc vixisse diu dicitur ille cibo.
At semel affectu suadente reliquit ut arcam,
Inque pavimento dispatiatus erat.
Iamque revisendi properabat amore relictam
Forte domum cupiens usque latere suam:
Naribus, ille frui quo gaudeat, haurit odorem,
Nempe reservati quem liquet esse cibi.
Quo iam gustato, subeunte beatior aevo,
Quam prius acta mihi est, vita sequetur, ait.
Sunt sua qui numquam linquentes oppida credunt
Nil patriae melius moribus esse suae.
Quos natale solum si non sine fine teneret,
Felices alio forsan in orbe forent.

RUSTICUS, assiduo Cererem qui more colebat,
Hanc talem stolido flagitat ore Deam:
Quae careant frumenta sibi producat aristis,
Elidi paleis sic cito posse putat.
Sed sua iam segeti post quam maturuit aetas,
Indefensa petunt grana frequenter aves.
Excussere suis ea sponte sequentia rostris,
Et fecere fame saepe iubente cibum.
Vota probant stultas hominum temeraria mentes,
Desipiunt, haec qui non cohibere solent.
Saepe quis imprudens spe commoda parva sequendi,

VIS erat Accipitri vexandi dira Columbam,
Hanc fera dum praeceps insequeretur avis.
Impetus in villam deferret ut iste sequendi
Hunc pariter, quam sic acta Columba petit.
Captus ubi Agricolam, ne se necet, anxius orat,
Me dimitte pio corde misertus, ait.
Laesus es a me quod non ullo tempore nosti,
Haec mihi te merito parcere causa iubet.
Nec laesere mei te pessime, Villicus inquit,
Iamque manu fractam stragulat ille gulam.
Sic sibi subiectos Princeps defendat oportet,
Vellet ut hic vindex ipsius esse sui.

UT praedam Muscas captare soleret Hirundo,
Forsan Araneolum fama notasse refert.
Explicat impediant sua retia laxa volatum
Illius, effectu res tamen illa caret.
Hos impune volans casses quia rupit Hirundo,
Pene labore carens omne diremit opus.
Talibus usa videns hoc fertur Aranea verbis:
Non hanc, ceu Muscas, retia nostra tenent.
Non oppone tuas, prior est qui robore, vires,
Nil, his si careas ira, mineaque valent.

RUsticus undosum tuto transiret ut amnem,
Quaerit, aquam placide qua videt ire, vadum.
Esse reperturum quod spes hac irrita fingit,
Qua nullo strepitu leniter amnis abit.
Esse vadum credens hac cum transire pararet,
Altior est istic unda reperta locis.
Tum decurrit ubi torrentior, occupat amnem
Hic qua tutus eat, repperit ille vadum.
Tunc ait, ut video, metui non murmura debent,
Sed loca, quae moto lenitus amne silent.
Non formidandi, vox quorum fulminat iram,
Sed qui, quo noceant, dissimulare solent.
Hunc facile est vitare, palam quem noveris hostem,
At non, insidias qui tegit arte, virum.

TU cur ova loco paris uno Pica Columbae,
Excludique solent hic ea semper, ait?
An non ipsa paras prudentior esse rapinis,
Quas hominum furto cogeris usque pati?
Me mea simplicitas (perhibent dixisse Columbam)
Impedit, haec patiens talia furta fero.
Simplicitas haud ipsa nocens obnoxia fraudi est,
Quam tamen indigne non ea ferre solet.

UNguibus Accipitrem, rostroque imitatur adunco
Cuculus, et simili pene colore refert.
Hunc foedo nutrire cibo se vermibus aiunt,
Quos ex arboreis frondibus ille legit.
Dicitur hanc illi ceu vilem scilicet escam
Exprobrasse suo nomine nisus avis.
Quin tu me spectas, avium qui viscere praedo
Vescor, et illarum carnibus utor, ait?
Cum genus Accipitrum referas, cupiasque videri,
Par fuerit factis hos imitere tuis.
Illa movent equidem turbato verba dolorem,
Sed mox Accipitrem poena secuta fuit.
Namque columbari pendentem cernit ab alto
Postmodo, cui peperit vox sua nomen, avis.
Tum dixisse ferunt: ergo nunc suavior usu
Vermiculi nobis esca futura suo.
Cum queat illa mihi toties impune parari,
Hoc quoties ventri suadeat orta fames.
Nil moror has equidem, quibus illa pericula subsunt,
Lautitias , his me vilior esca iuvet.
Tutior est fortuna bonis mediocribus uti,
Splendida, quo varie solliciteris, habent.

CUm Vitulo carpebat, erant quae gramina prato,
Quod satis est notum voce rudente, pecus.
Adventare feros quo discunt protinus hostes,
Pulsato signum coeperat aere dari.
Tum dicente fugam Vitulo celeremus oportet,
Iuverit hostili nos nisi caede mori.
Ipse fugam, cui mors est certa timenda capessas,
Me fors nulla recens terret, Asellus ait.
Nam seruire meum, durosque subire labores
Portandi, misero dum mihi vita manet.
Seu contingat hero quia cive, aut hoste potiri,
AErumnosa mihi tempora semper erunt.
Fac ea nil aliis mala permutare timescas ,
Ferre tamen nosti quaesine fine tuum.

PAstores quidam, convivia laeta pararent,
Mactarant tenero corpore forsan Ovem.
Hoc ubi qui circum ferus ibat ovilia praedo
Cerneret, has voces edidit ore Lupus:
Quod mihi praedanti si rapta vel agna fuisset,
Quam subito turbam talia facta darent?
Tunc ait unus, ut aure notat, quam caedimus, Agnae
Carne frui frustra nos scelerate doles.
Liberius multo, quibus ampla potentia, peccant,
Impia culpari nec sua facta sinunt.

MOris aves castrare, Capos quos nomine dicunt,
Quod fieri pingues hac ratione putant.
Hos multos numero fortasse colonus alebat,
Corpora qui fiant his ut opima facit.
Cura saginando sed nil profecit in uno,
Qui reliquis macro corpore risus erat.
At iugulare, suis qui membris pinguibus essent,
Convivas referens affore iussit herus.
Tum stulti quod obesa sibi sensere nocerent
Membra, vari fuerant quae decus ante suum.
Tutius est inopem multo traducere vitam,
Quam cum divitiis usque pavere metis.

QUI mercatus Equum fuerat, quo viribus illi
Ante tamen validis acrior alter erat.
Est huic cura novum multo iam maior alendi,
Praebuit huic gratum copia larga cibum.
Ut miratus et ipse cibo cur largius uti
Se velit, a socio scire laboret, herus.
Huic ait alter: heri non haec nova facta putentur,
Nec mirere tibi quod magis ille favet.
Hoc qui more refert varie mutabile vulgus,
Cui nova consuetis esse priora solent.
Sic hominum natura, capi novitate solemus,
Et sua iam tritis gratia rebus abest.

AUCUPIIS seruire canes mors arte doceri,
Est exquisitae quae rationis opus.
Ingeniosa minis praestare silentia discunt,
Quas metuenda graves verba docentis habent.
Vellicat ille manu latrare parantibus aures,
Imperium discunt hac ratione sequi.
Deligit hîc illos certa de stirpe parentum,
Quos natura bonos apta, sagaxque probet.
Ex genere hoc uni Sus crassior obicit olim,
Quod tam servili conditione foret.
Cui canis, haec affert nil pene molestia damni,
Qua iucunda mihi vita paratur, ait.
Non piget ista pati me taedia, proderit olim,
Sunt siquidem fructu non caritura suo.
His erit exhaustis mihi copia larga ciborum,
Tunc quibus usque frui dante licebit hero.
Scire bonas quicumque volet feliciter artes,
Non leve discendi vincat oportet onus.
Adiunctos studiis par exhaurire labores,
Qui cupit hinc usu proveniente frui.

UNDE novum fieret tignum fortasse trahebant
Lentius hos aegre, quae tulit ire Trabem.
Quae quod anhelarent et segnes gressibus essent,
Obiurgante pigros durius ore vocat.
Unus ibi dixisse Boum perhibetur, at isto
Fasce levans iterum postmodo tempus erit.
At quodcumque volent homines imponere rerum,
Te premet, in cariem dum redigaris, onus.
Exprobrare suos miseris vereare labores,
Mox quibus urgeri te quo que posse putes.

ANte diu puero cum forte fuisset Achantis,
Hanc qui delicias laetus habebat avem:
Auolat illa semel, caveamque impune relinquit,
Facturam minime cum ratus ille fuit.
Quam iam blanditiis utens revocare laborat,
Hanc quibus adductam velle redire putat.
Cur mea tu fugiens dominum me deseris, inquit,
Quae cur auferres te mihi causa fuit?
Quid grave dic mecum vivens, aut triste tulisti,
Quam, mea donec eras, rem tibi deesse tuli?
Illa refert: nullam, sed ut hoc non ipsa negarim,
Vivere more tamen liberiore velim.
Libertate bonum maius qui dixerit, errat,
Qui caret hac, vere vir miser esse potest.

EN taedas celebrans avium Regina vocarat
Forsan ad haec alias sacra frequenter aves.
Hospitibus redolens se praetulit Upupa stercus,
Quod formosa sibi plus ea visa fuit.
Erexisse ferunt tumido quam pectore cristas,
Prae sese reliquas sordida sprevit aves.
Quae stolide gestu se deformante superbit,
Regalique suos sanguine iactat avos.
At cui non tribui par esse Ciconia primas
Dixit, olens cui sit ster core nidus avi.
Nullius ex habitu, quae quemque sequatur honestas,
Scire, tibi vitae sed ratione licet.

INDULGERE gulae qui more solebat inerti,
Et ventri potius quam sibi natus erat:
Hunc invitatum cuidam rus esse colono,
Rus, quod ab hac aberat longius urbe, ferunt.
Eximias sperans proficiscitur ille ciborum
Lautitias, quarum captus amore fuit.
Esse reperta ferunt huc cui pyra forsan eunti,
Quae lotio ridens polluit ille suo.
At quia rivus, aquam cuius transire viator
Debuit, a fusis imbribus auctus erat.
Unde referre pedes manifesta pericula cogunt,
Ni misere mergi sponte laboret aquis.
Sic lauti pereunte cibi spe deserit amnem
Tristis, et esuriens acriter inde redit.
Ac pyra, quae temere comminxerat ante, requirit,
Detergensque avido devorat ore cibum.
Hanc intestinis latrantibus obicit escam,
Sustinet hac utens ille levare famem.
Saepe superba movent illam fastidia poenam,
Rursus ut haec, quae quis spreverit ante, petat.

ARmatum gestans equitem, qui muniit armis
Hunc equus , ad pugnae laetior ibat opus.
Membra luto squalens quem Sus ubi vidit euntem,
Heus tu, tam propere quo male cautus abis?
Quod demptura petas ignoras proelia vitam,
Et tamen esse tibi corda superba liquet.
Huic equus: heus etiam mors te properantibus annis,
Et sine laude quidem perpetienda manet.
Nactus ubi domino sat pingue videbere corpus,
Occiderit lanii iam tua vita manu.
At mihi, si sic fata ferant, mavortia vitam
Dempserit eximii robore dextra viri.
Non ulli nimium mors debet honesta timeri,
Nam simul ignavis illa ferenda subit.

Pellem, si qua sit hoc tempore Cerdo rogat.
At sibi tunc pellem Venator ut esse negaret,
Cerdo tamen pretium si numerare velit:
Se curaturum capto mox una sit urso,
Hoc fore post paucos asserit ille dies.
Haec sine difficili me cura labore sequetur,
Sunt mihi nota ferae lustra latentis ait.
Tamne capi facile est, Cerdo vix credulus inquit,
Quam rapidis perhibent viribus esse, feram?
Non, ait ille, mihi hoc magni praestare laboris ,
A puero nemorum qui iuga pene colo.
Fac ait huc ergo sit eundi copia Cerdo,
Iuverit hac Ursum lege videre capi.
Huic venator: ubi lux tertia fulserit orbi,
Mox sese esset ubi huc ventum Ursus euntibus offert,
Horribilem species quam sua vasta facit.
Tum cito Cerdoni profugo conscenditur arbos ,
Venatore trucem non fugiente feram.
Infestante tamen quo saevius excutit ictu
Illa, nec huic ferro saucia facta cadit.
Iam quia non ursos violare cadavera morsu
Audierat, moriens se quasi sternit humo.
Vitet ut hoc utens metuenda pericula gestu,
Sic quia nil animae visus habere fuit.
Tunc ori nares illius, et auribus aures
Admovet, hoc pacto vivat an ille probat.
Sed negat huic animae quia pressus anhelitus auram
Esse, datum leto iam ratus Ursus abit.
Sic venator, ubi sedata pericula, surgit,
Arbore descendens se quoque Cerdo refert.
Quamque susurrando sibi dixerit Ursus in aurem
Rem rogat, at ficti conscias alter ait.
Vendere ne posthac pellem temerarius ausim,
Ni fera capta mihi sit prius, auctor erat.
Exsultare nisi parto iam parce triumpho,
Spes quia vincendi fallere saepe solet.
Non dubiae debent certis pro rebus haberi,
Saepe cadunt aliter, quae fore certa putes.

HAErentem laqueo perhibent gemuisse Leonem,
Et capisse vagi poscere Muris opem.
Orat ab interitu se vindicet ille futuro
Lenta suo rodens vincula dente plagas.
Illius officii me non oblivia tangent,
Dum mihi spirando vita manebit, ait.
Mus facili praestans ratione quod ille requirit,
Officii demens praemia stulta petit.
Coniugio natam sibi non sociare recuset,
Ridicule stulto captus amore rogat.
Res indigna quidem Videatur ut illa Leoni,
Haec non absurdo vota carere videt:
Turpe negare tamen, quod posceret ille, putabat,
Quo servata sibi vita iuvante foret.
Annuit uxorem (quo dixi) nomine natam,
Ante tamen stolido subicit ista proco:
Prospera sperari vix haec connubia possunt,
Te quod inaequali nupta fit illa viro.
At sua vesano Muri sententia perstat,
Propositum verbis urget ut ante suis.
Sic adducta ferox iam sponsa Leaena marito
Non visum subito calce premente necat.
Errat amicitiam qui quaerit, opemque potentum,
Res humiles humili iungere tuta viros.
Esse tori consors felix quicumque laboras,
Iunge parem, dispar fit male nupta viro.

DURARI lapides indigne Cera ferebat,
Hos ea quod rapido vidit ab igne sequi.
Sic duram fieri se quoque posse putat.
Haec cecidere tamen secus, igne soluta liquescit,
Sic ea consumi coepta repente perit.
Affectare cave rem, quam natura negavit,
Gesseris hac recte destituente nihil.

CUM culturus agros quidam non amplius esset,
(Non duri patiens ille laboris erat.
Exercere frequens hunc quo cultura solebat,
Senserat ille diu non leve cuius onus.)
Est huic militiam sectandi mota cupido,
Deserit agricolae, militis ambit opus.
Rem, famamque sibi multos audiverat armis
Quaesivisse, pari spe bene laetus erat.
Vendit agros, parat arma, novoque ornatus amictu,
Quo gaudere solent castra, superbus abit.
Sed cum gesta parum res huic feliciter esset,
Laesaque crudeli vulnere membra forent:
Tum ratus est potius mutandas faenore merces,
Hoc fuerint multis quod bona parta modo.
Conduxisse ferunt hoc ergo nomine navem,
Quae varias merces mox onerata capit.
Diversas multo quas ille paraverat auro,
Sic quia magna sibi lucra futura putat.
At iam vecta mari motis ratis obruta nymbis ,
Et simul aequoreo turbine nauta perit.
Qui sortem mutare suam temerarius audet,
Quae fugit, haec duplo deteriora subit.

PRAE se forte suos fontes contempserat Amnis,
Auctior innumero pisce quod ille foret.
Et largo liquidas quod flumine volveret undas,
Quodque strepente sono suaviter iret aquae.
Ipse tuos intra muscos cum semper et herbas
Deliteas , Fonti pravus alumnus ait.
Praeter amoena meo cum me loca constet, et urbes,
Ac populos cursu non remorante vehi.
Verba sui Fons haec aegre cum ferret alumni,
Quo tali nimium voce protervus erat:
Pressa scaturigo huic, exstinctaque fertur origo,
Sic manare suis desiit amnis aquis.
Arrogat auctori qui, quas aliunde recepit
Res sibi, quod dicas turpe, superbus agit.
Saepe graves pendunt tetro pro crimine poenas
Ingrati, lex est vindicis ista Dei.

PLures sollemni reges ut more crearent,
Res ea concilio forte coegit aves.
Sola gubernandi quod non bene ferre laborem,
A Iove quam dicunt, visa fuisset avis.
At fore cur prudens hoc dicat inutile Cornix
Iudicii causam, rettulit esse sui:
Vas quoniam citius repleri pluribus unum
Posse, sat hoc vel res ipsa fatetur, ait.
Pluraque non uno momento posse notari
Signa, fero bellum Marte movente docet.
Utilis haud unquam plures regnare potestas,
Et rem saepe gravem rectius unus agit.

MOTA gravi quondam tetigere pericula morbo,
Femina cui clari nominis uxor erat.
Quem non posse diu cum vivere signa docerent,
Paene mori coniux visa dolore fuit.
Eiulat, et Mortem lamentis usa lacessit,
Se cito pro caro tollat ut illa viro.
Atrox cui tandem Mors saepe vocata propinquat,
Et, sese lacrimans quid velit illa, rogat.
Horribili specie sed iam perculsa reponit
Aegra voluntatem, femina mota metu.
Adque viri lectum iubet anxia tendere Mortem,
Hunc ait esse mori quem sua fata velint.
Ut doleant alii, mala te cum tristia tangunt,
Esse sibi melius, quam tibi, quisque volet.
Sunt, sibi qui mortem verbis audacibus optant,
Detrectare tamen, cum subit hora, solent.

MAtronam quandam cum fata secuta fuissent,
Huic celebrata sui funeris hora fuit.
Hanc pariter pompam nato, pariterque marito
Deducente, pii coniugis illud erat.
Et quia conducti quidam mercede canebant,
Favereo ritu qualia forte solent:
Filius incedens cum patre canentibus illis
Exemplo temere motus et ipse canit.
Hunc pater obiurgans ait insanire canendo,
Qui comes in carae funere matris eat.
Cui puer, ista sequi me cur exempla canentum
Condûxti pretio quos tamen ipse, vetas?
Huic pater inquit, idem tibi non, quod convenit illis,
Prae cantu lacrimis nunc decet esse locum.
Quaeque suo laudem res tempore gesta meretur,
Tempore quae non sunt gesta, favore carent.

AEgrotare docens increbrescebat Asellum
Fama, nec huic longe mortis abesse diem.
Hunc voluere Canes, et visere turba Luporum,
Eius amore geri res simulata fuit.
Sic decumbit ubi, veniunt ad tecta, iubentque
Pulsando clausas hîc aperire fores.
Velle laborantem morbis invisere fingunt,
Officii causa cuius adesse iuvet.
Sed quos per rimam cernens, quam ianua praebet,
Nil opus hoc studio, parvus Asellus ait.
Et meliore refert nunc esse salute parentem,
Hi quam praetextu dissimulante velint.
Officio qui se fallaci fingit amicum,
Ille tibi cauta mente cavendus erit.

NON afflicta nist cur Nux exuberet arbos
Fructibus, hanc quaedam femina forte rogat?
Cui Nux: et te quod meliorem verbera reddunt,
Quodque Asinus plagis acrior esse solet.
Audiet obiciens aliis ingrata vicissim,
Et feret alternis verba molesta modis.

OB nimium gravis esset hiems cum frigus Asello,
Arida cui tantum pabula praebet herus:
Ardenti voto vernum exoptasse teporem,
Atque virescentes gramine fertur agros.
At redeunte gravant plus hunc quia vere labores,
AEstivo veniant tempora sole petit.
Sed grave tunc etiam frumenti praebuit aestas,
Area quod misero saepe ministrat, onus.
Quin fructus etiam natos in herilibus hortis
Ferre domum toto cogitur ille die:
Sperat in autumno contingere posse quietem,
Hunc frustrata tamen spes simul illa fuit.
Namque labore gravi pariter vindemia vexat,
Nec leve lignorum saepe fatigat onus:
Ut gelido redeant hiberni tempore soles
Optat, in hoc voti fine quievit opus.
Tempora se nobis dant omnia plena laborum,
Sive refert aestas se, grave sive gelu.
Qui sapis, usque boni praesentem consule sortem,
Conditio melior nulla priore subit.

CUM placide mures Felem recubare viderent,
Idque diu, nimium credulus unus ait:
Cum nihil hac equidem sit mitius indice gestu,
Huius amicitiam conciliare iuvet.
Sustinet his temere dictis accedere Felem,
Cui dum verba suo blandius ore facit:
Mox ex insidiis hunc Felis adorta trucidat,
Cui datus incaute Mus ita praeda fuit.
Quo viso socii, quantum, dixere, fefellit
Hunc species, prae se quam tulit illa dolo.
Discere non animi sensum licet indice vultu,
Quo celante tibi fraus nocitura latet.
Moribus externis multi simulare favorem,
Possit ut insidiis sic locus esse, solent.

TEmpore quem longo labor exercebat Asellum,
Quem fidum rigido saepe probarat hero.
Insignes operas exhauserat ille gerendo,
Membrorum iuvenis dum vigor acer erat.
At grave cum portans onus offendisset eundo
Hanc secum infelix sortem deplorat Asellus,
Ac dolet indigne facta furentis heri.
Cui sic exciderint, quae fecerit ante merendo,
Ut gemat ista gravi causa dolore facit.
Hoc tulit indigne, qui rector agebat euntem,
Vox erat inclemens, plenaque verba minis.
Impetiisse ferunt vehementi crebrius ictu,
Pene frequens miserum plaga perire facit.
Fortuitam quod tam crudeli pectore culpam
Vindicet, ultorem quodque furenter agat.
Non homines curant, sibi quae benefeceris olim,
Quos modo praesenti tempore facta movent.
Uno saepe mori delicto gratia rerum,
Egregie gestas quas liquet esse, solet.

FErtur habere cutem spinis horrentibus Hystrix,
Hoc creat Inda solo terra ferace genus.
Quam non absimilem species testetur echino,
Armatum spinis corpus utrique ferunt.
Sed magis est longis, mireque minacibus Hystrix,
Quas iaculi cum vult mittere more potest.
Pone fatigantes se quas iaculatur in hostes,
Atque sibi immissos his premit usa canes.
Cui Lupus insidians ait, haec quin spicula ponis,
Ne te perpetuo tale fatiget onus?
Mox tibi cum possint re sic poscente resumi,
Nam nihil his armis nunc opus esse putem.
At nobis opus est his ne mucronibus, Hystrix,
Te praesente Lupo destituamur, ait.
Hostilem contra vim te muniveris armis,
Vi prohibere feram vim quia iura sinunt.

LIberet haerentem laqueo se Milvius orat
Murem, nec misero ferre gravetur opem.
Efficit hic nullo quod pene labore roganti,
Ista tamen cui res exitiosa fuit.
Milvius exitii quo presserat auspice causam,
Arripiens praedam perfida fecit avis.
Reddere pro meritis haec pravi praemia gaudent,
Ut, cum profueris ipse, nocere velint.
Ut, servata tuo cum munere vita sit illis,
Interitus hi sint causa dolenda tui.

A Iove cum peterent alia his animalia donis
His alia ornari, Cochlea tale petit:
Quo sibi cumque quidem sit eundi forte cupido,
Ferre suam secum possit ut inde domum.
At quaerente Iove hanc rem sit quae causa petendi,
Huic vicinorum me metus urget, ait.
Hos experta malos mox hinc ut tuta remigrem,
Si portare domum, quo libet, inde licet.
Vicino fugienda malo vix altera pestis
Est magis, hinc vario nomine damna feres.
Sic res nulla bono felicior, ille salutem
Curat, et est prompta mente iuvare tuam.

DEsaeviret hiems dum frigore, spondet Echino
Vipera communem, quem colit illa, locum.
Sed spatio vix ille suo capit arctior ambos,
Hospitis a spinis Vipera laesa doler.
Migret ut hinc ergo sibi linquens ille cavernam,
Arcta duos capiant cum minus antra, iubet.
Respondisse ferunt ad iussa sed huius Echinum,
Cui durare grave hîc , exeat ille, licet.
Est hac sede mihi cedendi nulla voluntas,
Quod mutare locum si lubet, ipse potes.
Dicitur illa suam sic amisisse cavernam,
Hospite quam pulsam fama manente refert.
Fac fugias, quorum te subiectura potestas,
Possessura tuas sive videtur opes.
Iuris ut esse sui, quae creditur optima, res est,
Sic gravis est alio res dominante premi.

DIceret insignem cum se prae Vulpe probari
Forte pedum celeri vique, fugaque Lepus:
Huic Vulpes animi sollertis acumine vinco,
Ingenioque pedum est vilior usus, ait.
Vera bonum humanae est ingens prudentia vitae,
Provenit utilitas crebrior unde fide.
Nil sunt eximiae quamvis in corpore dotes,
Si quid sint animi dona putanda probes.
Fingitur Amphion hinc pone sequentia vates
Allexisse sono saxa movente lyrae.
Maioremque duplo lapidem traxisse canendo,
Quam vi Thebanae Cethus ad urbis opus.

PELLE rapax ovis est vafre Lupus usus amictu,
Esse diu tali fraude putatur ovis.
Sic impune greges longo cum tempore praedo
Perderet, haec tandem fraus patefacta fuit.
Iamque neci missum suspendit ab arbore pastor,
Non aliena tamen pellis adempta fuit.
Haec quid facta velint decepti pelle requirunt,
Esse rati falsa mente feruntur ovem.
Pellis ovina quidem est, se qua velata solebar
Dissimulare Lupum bestia, Pastor ait.
Non habitu disces sat pectoris indice mores,
Signa nec e vultu vera venire solent.
Esse bonos credas praetextu saepe Tyrannos,
Est Lupus, innocuam qui simularit ovem.

QUO sparsi custode greges errare solebant,
Est deprensus Ovem dilacerare Canis.
Pastor ut hunc ergo merito suadente necari
Arripit, anne tuo non mihi parcis, ait?
Ille: meos equidem, nocuos quos culpa fatetur,
Externis potius perdere caede velim.
Praecipue fidos falso quos esse putarim,
Nolleque sperarim rebus obesse meis.
Ne mirere, feras si laesus ab hoste dolorem,
Fallat amicorum cum data saepe fides.
Quae dedit hic ergo, tibi qui sese arguit hostem,
Lenius haec ideo damna ferenda putes.
At si, quos meritis ultro cumulaveris, obsint,
Hoc erit, indigne quod patiare, malum.

DUX Ovium, princepsque aries quod forsitan esset,
Proelia cum Tauro stulta superbus init.
Qui domat insanum validis ira viribus hostem,
Stratus ut haud tacta surgere possit humo.
Qui moribundus ubi super ante dolore iacebat,
Haec sero temere proelia mota dolet.
Ne conferre manum meliori viribus ausis,
Ni mala dira pati victus ab hoste velis.

EST hortata parens orbatam coniuge natam,
Ut properans alii nuberet illa viro.
Esset adhuc formae dum dos, et iunior aetas,
Dumque placere novo posset amata proco.
Quam dixisse ferunt, huic ut parere recusem
Consilio, vulgi verba timenda movent.
Qui fuit huic, ergo pingi tum curat Asellum
Femina puniceo vafra colore parens.
Posset ut haec oculis spectantum mira videri,
Prodigii species quae vice pene fuit.
Spectandi studio mox confluit agmine vulgus,
Ostenti novitas scilicet instar erat.
Postera iam radiis sed lux ubi sparserat orbem,
Qui spectare parent, rarius agmen erant.
Tertia deinde dies, postque hanc ubi quarta rediret,
Spectantum numero res ea pene caret.
Deserit extremo visentum totus Asellum
Coetus, et hunc non iam pergit ut ante sequi.
Hoc probat exemplo sermones provida vulgi
Non durare diu saepe solere parens.
Iamque secunda monens ut lecti foedera fiant,
Ocius hac de re fama silebit, ait.
Primum insueta movent humanas omnia mentes,
Tempus ut adficiant te minus illa facit.

FIXERAT aeria Iovis ales in arbore nidum,
Dicitur hîc pullis illa vacasse suis.
Qui solet effossis habitare Cuniculus antris,
Regia progeniem sustulit huius avis.
Per superos omnes tunc obtestata volucrem
Maesta parens nostris parce dolenter ait.
At sprevisse preces Aquilam crudeliter aiunt,
Illius huic soboles dilacerata fuit.
Ob tam saeva gravem tum facta Cuniculus iram
Concipit, et vindex possit ut esse parat.
Cum genere ille suo plenas maerore querelas
Exercens Aquilae vim, rabiemque dolet.
Quae mala dira tuli nunc ipse miserrimus, inquit,
Quisque pati vestrum se quoque posse putet.
Et ne ferre sinant tales impune rapinas
Pullorum pastam sanguine suadet avem.
Haud mora conspirant, est omnibus una cupido
Vindictae, properant, quod iubet ira, sequi.
Eruere unanimi radices arboris instant
Conatu, nidum qua fera fixit avis.
Egestoque solo circum laxare laborant,
Utque parum faciunt haereat arbor humo.
Mox quassante levi quae sternitur eruta vento,
Haec Aquilae pullos causa perire facit.
Interit hanc quorum pars tristem passa ruinam,
Pars perit infestis praeda relicta feris.
Gaudia quo casu iam magna Cuniculus haurit,
Non leve cui luctus illa levamen erant.
Non humiles, est si tibi magna potentia, spernas,
Saepe sui vindex est quoque vilis homo.

CUM Pastore suo rixatur, et usa querelis
Amplius hunc dominum ferre recusat Ovis.
Omne sibi quod lac emulgeat ubere, quodque
Conqueritur lanam tondeat ille suam.
Huic maledicendi fuit insuper ausa furorem,
Et temere stolidis esse proterva minis.
Primigenam Pastor tunc ira percitus agnum
Illius arripiens matre vidente necat.
Hoc Ovis exemplo poenae commotior inquit,
Nil nunc, quo noceas postmodo restat, ait.
Quin ipsam iugulare mihi, sit siqua voluntas,
Fas erat, et pellem demere, Pastor ait.
Et sim pastus ubi membrorum carne tuorum,
Proicere ipsa avidis faucibus ossa canum.
Detractamque tuo de corpore tradere pellem,
Proprius est pelles cui macerare labor.
Tum maiora timens mala mussat, et esse querelis
Usam se stolide territa sentit Ovis.
Adversum stimulos iactare verebere calces,
Qui parat adverso flumine nare, perit.
Audaces animos mala saepe timenda coercent,
Saepe metu poenae quis bonus esse solet.

CUR Auriga Rotae viciatae stridula nobis
Oggannire soles, curque gemiscis, ait?
Respondisse Rotam perhibent: adflicta laboro,
Non igitur passum non gemebunda queri.
Exercent miseri tristi cum voce querelas,
His veniam facili nos dare mente decet.

QUae sectante fugax Cane pene prehensa fuisset,
Astutae Vulpes invenit artis opem:
Forte videns Leporem, leporinam subdola carnem
Laudat, et huic miris praedicat ipsa modis.
Coepit ut hac usam iam fraude relinquere Vulpem,
Speque sequi Leporem decipiente Canis:
Mox Lepus evadens pernicior alite vento
Insimulans Vulpem proditionis ait;
Quod nisi laudandi me fraudibus usa fuisses,
Tu rapido fueras praeda futura Cani.
Te tamen egregie Vulpes laudavimus in quit,
Haec accepta tibi res fore visa fuit.
Non prodesse solent laudes, sed obesse malorum,
Hi quia laudando saepe nocere parant.

FLagitat, ingenii cum vi sit praedita Vulpes,
Ut pariter cursus ornet honore, Iovem.
At Lepus, ante valent cui crura fugacia cursu,
A Iove versuti pectoris orat opem.
Respondisse Iovem perhibent: sua quamlibet ornant
Dona feram, quae non huic nisi pulchra dedi.
Omnia nec temere largirer oportuit uni,
Si faciam, reliquis invidiosus ero.
Non bona lance pari Deus omnibus omnia confert,
Dotibus hic animi, corporis ille valet.

Qui phalaris compti pulchrius agmen erant.
Et quos conspicui decorabant rite colores,
Ornatos varie fama fuisse refert:
Splendida frena minus neglectior unus habebat,
Quae cum firma forent, pulchra fuisse negant.
Quod minus illa suis speciosa coloribus essent,
Hic quibus ante alios sordidus ibat Equus.
Prae se quisque fero socii quem pectore temnunt,
Ornatu nimium turba superba suo.
At cum iam fierent rapido certamina cursu,
Prae reliquis illum palma secuta fuit.
Saepe solent species externae fallere mentem,
Non ea, quae lateant cernere dona sinunt.
Ne specta, quo quis splendorem ducat amictu,
Sed quo virtutem ductus amore colat.
Saepe latent magnae non culto corpore dotes,
Non, qualem videas, quisque putandus erit.

REtenui quidam non admittente patrono
Saepe Cliens dura voce repulsus erat.
Affert huic teneri tandem qui corporis Haedum,
Ante domum quem stans vellicat ille manu.
Sic simul huius ubi vox est audita patrono,
Ecquis adest, qui me forte requirat, ait?
Iamque audire lubens, quem reppulit ante, Clientem
Sustinet, et quid tu (comiter inquit) ais?
Quo narrante sibi cum cognita causa fuisset,
Non sine consilio passus abire fuit.
Plus hominum capiunt re quavis munera mentes,
Immites alias flectere dona valent.

POma suo Puerum carpentem vidit in horto
Atque rapi monuit non aliena Senex:
Quem Puer indigno deridet ab arbore gestu,
Arboreasque ferox carpere pergit opes.
Tunc pollere Senex magnis ego viribus herbas
Audivi, quibus es praedo domandus, ait.
Vellit, et in furem mox ergo proicit herbam,
Seratus hunc tali posse fugare modo.
Incipit hunc magno tunc deridere cachinno,
Delirare putans hac ratione Puer.
Tum video nil posse suis hic viribus herbas,
Iam commota Senex corda professus ait.
At lapides quantum valeant, mihi mira fuerunt
Saepe relata, petens hunc quibus ultor ero.
Dixerat, infestant mox saxa volantia furem
Hoc iactante, quibus praedo coactus abit.
Ante geri quam res tibi fortiter incipit armis,
Omnia consiliis experiare decet.
Esse senes equidem lentos prudentior aetas,
Uti sed tandem vi potiore facit.

ACcipitrem supplex, ut se dimittat, Aedon
Capta tamen vanis vocibus orat avis.
Non hoc gratuito nobis facturus es, inquit,
Sed tali merito praemia digna feres.
Quae quaerente sibi speranda sit alite merces,
Huic ait, arguto carmine docta canam.
At nunc non aures, avidum sed pascere ventrem,
Nescia placari me iuvet, inquit avis.
Non capit indoctos ex artibus ulla voluptas,
Quae genio placeant, res modo vulgus amat.
Subicit hanc etiam doctrinam fabula nobis,
Non equidem fructu quam meminisse caret:
Haec quae vita geri manifesto flagitat usu,
Iucundis fuerint anteferenda bonis.

PEne geluque, fumeque Culex cum mortuus esset,
Orat Apes secum non habitare vetent.
Denique cibos intra sua cerea tecta recepto,
Pro tali fuero munere gratus, ait.
Erudiam vestros ego natos arte canendi,
Sedulus bis vigili more magister ero.
Ex illo tunc una negans examine victum,
Arte tua nostris nil opus, inquit Apis.
Cum multo nobis meliorem discere possint
Auspicibus, quam te forte docente tuam.
Institui natos teneris ita convenit annis,
Victus ut his quaeri possit ab artis ope.

BElla movens punire Leo cum forte volucres
Vellet, et hoc acri Marte moveret opus:
Ille recenseri bellantum more cohortes,
Sint sibi quanta volens agmina scire, iubet.
Tunc Asino, Leporique una qui praeterit, Urso
Hunc quaerente vices quas dare speret, ait:
Ille suo tubicen munere noster erit.
Non humilem quemquam sua sic natura creavit,
Utilis haud vello possit ut esse modo.

INter sese acri quondam vi bella gerebant
Accipitres, vehemens movit utrosque furor.
Quos a dissidio tali revocare Columbas
Conatas studio simpliciore ferunt.
Non dubitant motam belli componere causam,
Martis ut infesti triste quiescat opus.
At cum facta novam firmassent foedera pacem,
Et genus hoc volucres iam sine lite forent:
Pacis in auctores initae saevire Columbas,
Et reliquas audent hae violenter aves.
Ipsa bonis prodest discordia saepe malorum,
Impediunt illos hi quia pace frui.

VIcta cavam cum Mors Alcestidos esset ad urnam
Reginae, fueras cui Perilae pater.
Herculaeque manus hic vi prostrata iaceret,
Hoc et anhela modo iam peritura foret:
Hac transisse (vocat quem nomine fama) Pheraeum
Aiunt, ille suam sponte ferebat opem.
Iamque fovens Morti languentia membra refecit,
Reddidit his sese pristinus inde vigor.
Mors fore se gratam iam vitae reddita spondet,
Quae tibi si nequeam parcere prorsus, ait:
Non tamen, ante nisi hoc praenuntia signa probarint,
Edere quae crebro te monitura velim.
His sua pollicitis mens est elata Pheraeo,
Quae secura metum Mortis abesse facit.
At summum ille diem cum nondum instare putaret,
Ecce fores pulsans Mors inopina venit.
Quae iam visa graves facit edat ut ille querelas
Non ita promissis hanc quia stare refert.
Esse sibi data verba, geri rem fraude, reamque
Perfidiae Mortem voce querente vocat.
Quale refert ebur, aut tibi buxea ligna colorem,
Exanimi vultum pectore talis erat.
Praemonitum sese misso praecone negabat,
Certa tamen de quo spes sibi facta foret.
Cui Mors, nonne frequens a me tibi nuntius, inquit,
Missus, id inficias quo potes ire modo?
An non ante tibi sex corpora torruit annos
Febris, et arentem torsit anhela sitis?
An non deinde duos post annos orta gravedo est,
Cum tibi morborum causa catarrhus erat?
Anne gravem tussim, capitisque tulisse dolorem
Nuper anhelanti pectore false negas?
Ista propinquantem me iam tibi signa notabant,
Quae te debuerant admonuisse mei.
Quin etiam paulo tibi misimus ante soporem,
Quem gravis aeterno more veternus habet.
Germano quo scis dici me fratre sororem,
Nil nisi vera tibi est somnus imago mei.
Quo sic esse tenes oppressos nuper ocellos,
Ut vitae reliquum nil tibi pene foret.
Voce probata fides hac est, et saeva Pheraeum
Nec lacrimis iam mors, nec prece mota necat.
Mortis adesse diem sunt signa docentia morbi,
Certa sequi tacito quos solet illa pede.
Quam cum non ulla ratione retundere possis,
Non illam nimium pertimuisse velis.

Ut levet ardentem siccus uterque sitim:
Quam cum sedassent fontanis largiter undis,
Hinc evasuri vix sumus, Hircus ait.
Pone metum, Vulpes cui dixit, et utere mecum
Consilio, nobis quo meditabor opem.
Posteriore tuum pede nitens erige corpus,
Anterior putei tangat uterque latus.
Et caput alte obliquando fac cornua tollas,
Scala mihi tergum sic erit apta tuum.
Quo super ascendens putei de fauce profundi
Exsiliam, mox et te simul inde traham.
Tum dicente sequi sum iussa paratior Hirco,
Sponte velim monitis moriger esse tuis:
Callida mox putei Vulpes evadit ab undis,
At pactam socio ferre recusat opem.
Exsilit haec circum fauces, deridet et Hircum,
Et stolidum stulta credulitate vocat.
Perfidiae gravibus tunc insimulata querelis
Est ea periure talibus usa dolis.
Ipsa sed illudens tantum si cordis haberes,
Quanta tibi mentum barba revestit, ait:
Non explorato reditu committere nolles
Huic ita, vix referes te miser unde, loco.
Ante viris quam res prudentibus ulla geratur,
Perpendisse diu mente sagace solent:
Quo cadat eventu, quo fine probetur et usu,
Exitus incaute tristis agentis erit.

GAllinas quendam cum cura iuvaret alendi,
Perdix missa salax huic quoque fertur avis.
Acriter haec odio cui tamen ales erat.
Infestis miseram quae morsibus usque fatigant,
Carpere non escam turba maligna sinit.
Hinc animi magno vexata dolore gemiscit,
Indigneque premi verba querentis habet.
Esse putans odii causas, aliena quod esset,
Invidiae se vim credidit inde pati.
At quia scindendi certamina mutua rostris,
Se simul exercent hae, minus illa dolet.
Inter sese odiis si sic, ait, acriter ardent,
Nec sibi trux ipsi parcere turba solet:
Non hanc ipsa meam fortunam ferre recusem,
Cum rabies istas mutua vexet aves.
Quorum participes alios liquet esse laborum,
Hos minus est nobis res onerosa pati.
Cum mala prudentes aliis communia cernunt,
Inde suae sortis mite levamen habent.

Miraque quae dictu sint, sibi visa refert.
Et sua iactando praestantia facta superbit,
Quae stolido patriis praedicat ore viris.
Est ubi sacra Deo quondam Rhodus insula Phoebo,
Hîc praeclara sibi parta tropaea refert.
Hîc ita saltando nos signum fiximus, inquit,
Arte sequi nemo possit ut illud opus.
Non Rhodii de quo mihi testes esse recusent,
Spectarunt oculis hi mea facta suis.
Tunc, si vera refers, ait unus ab agmine vulgi,
Quin hoc esse loco fingis inepte Rhodum?
Hîc nunc ede tuam, quam iactas, saltibus artem,
Quid gestas alibi res tibi stulte refers?
Hanc merito laudem iactantia vana reportat,
Saepe sit auctori turpis ut inde pudor.
Ostentare, tamen quo destituare, caveto,
Magnifice tumido pectore turpe loqui.

CAllidus, atque Deum quidam contemptor in aedem
Venit, ubi Clarii numina culta Dei.
Quem tentare parans, fati quae praescia, vatem
Consulit, hoc qua par relligione fuit.
Nempe tenebat avem (passerculus ille vocatur)
Quam sub veste tegens fraudis agebat opus.
Ante sacram qui stans cortinam conice, dixit,
Vivit, an exstinctum est, quod mea dextra tenet?
Sic partem responsa putans in utramque refelli
Posse, Dei vates quae sibi forte daret.
Neminis instinctu tunc est effata sacerdos,
Quicquid id est, tua quod clam manus una tenet:
Vivit, idemque potest te suffocante necari,
Arbitrium facti te penes huius erit.
Nil celare Deum, qui praevidet omnia, possunt
Mortales, fraus hic omnis inanis erit.
Verba dari nequeunt verum prudentibus usu,
Non temere sapiens se sinit arte capi.

ORba viro Mulier Gallinam pauper habebat,
Singula quae quovis edidit ova die.
Bina die, aut etiam parituram terna putabat,
Cura saginandi sedula siqua foret.
Sed iam facta cibo cum largo pinguior esset,
Oua magis sterili corpore nulla parit.
Quos ditescendi nimis urget avara cupido,
Quae sunt bis, etiam perdere saepe solent.

A Cane laesa fero fuerant cui corpora morsu,
Circumiens medicam forte requirit opem.
Obviat huic quidam, cui cum iam cognita res est,
Consilium stulte tale dedisse ferunt:
Nempe recens cocto pani mox ille cruorem
Illinat e crudo vulnere, pusique iubet.
Suadet ut hanc illi comedendam praebeat escam,
A quo laesa sibi sint sua membra, Cani.
Quod si consilio non huic parere recuses,
Est, ait, inde tibi certa futura salus.
Moverit haec in me, cum risu saucius inquit,
Res morsum, fuerint quotquot in urbe, Canum.
Haud merito flectes pravos ut laedere nolint,
Reddere peiores facta benigna solent.

DElphinum fugiens, qui sese pone fatigat,
Thunnus agi praeceps coeperat inter aquas.
Maximus in terram sic ut ferat impetus ambos,
Delphino moriens hinc ita Thunnus ait:
Ergo cum pereas uno discrimine mecum,
Non mea nunc adeo mors mihi tristis erit.
Te necis auctorem nostrae quia mutua perdunt
Fata, mori tecum promptior esse velim.
Qui fert immerito mala, tum patientior herum est,
Auctores pariter cum videt illa pati.

ESSE ferunt sub aquis gaudentem vivere Fibrum
Quadrupedem, terras rarius ille colit.
Testiculi, crebro res facit illa capi.
Hunc homines igitur quoties venatibus urgent,
Invenit hac utens arte salutis opem:
Non ignara petant ob quam se bestia causam,
Praemordere sibi sponte pudenda solet.
Proicit haec, cum iam venantes pone fatigant,
Saepius hac vitam conditione tegit.
Prudentes studio servandi saepe salutem
Iacturam faciunt, res ubi cogit, opum.
Seruet ut Hippomenes sese, aurea poma relinquit,
Huic quibus abiectis prospera vita manet.

His dare, qui sese consuluere, foro.
Ex improviso cui nuntius advenit olim,
Reclusam memorans illius esse domum.
Tota manu furum sua cui sit adempta supellex
De cunctis reliquum nil docet esse bonis.
Territus indicio vates hoc tecta revisit,
Ire quis huc riso cui properanter ait:
Heus aliena sagax tu cum praescire labores,
Ut tua negligeres cur male sanus eras?
Sunt, ipsi morum qui non sine crimine vivant,
Quos curare tamen non aliena pudet.
Castigare suis alios sermonibus audent,
Cum nihil hi, laudem quo mereantur, agant.

QUaerit ab aegroto medicam conductus ad artem,
Proxima qua nox huic lege peracta foret.
Qui maduisse refert large sudoribus artus,
Esse bona haec medicum signa professus ait.
Ille laborantem surgente revisit ut ortu,
Hic horrore gravi se riguisse docet.
Hoc simul indicio cessuri nuntia morbi
Signa dari curae futilis auctor ait.
Aegrotum medico mox discedente revisit
Alter, et in quo res sit rogat ille loco?
Cui respondet, habent bene se nunc omnia, vitam
Namque boni nobis copia perdit, ait.
Haud aliis homines tam succensere solemus,
Quam solitis blande subdola verba loqui,
Quamque assentando solitis captare favorem,
Vox odio fallax omnibus esse solet.

MOre suo laqueos disponere coeperat Auceps,
Usus ut arte sua fallere posset aves.
Hoc opus admirans Cassita propinquat, et illi
Ingeniose novi quid struis, inquit, homo?
Huic ait ille dolum celando, condimus urbem
Et latebras structis omnibus arte petit.
Cernere cauta parum cupiens avis advolat urbem,
Quam mox implicitam retibus ille capit.
Quae iam capta, novas si sic, ait, exstruis urbes,
Has habitare volens incola rarus erit.
Non tuta tunc pace domus habitantur, et urbes,
Saevit in has cum vis, cumque rapina ducum.

LOngum emensus iter, languensque viator eundo,
Mercurio voti sim reus huius ait:
Numina prona sinent quod me reperire Deorum,
Huic ego dimidium reddere sponte velim.
Forte repertus amygdalina nuce saccus eunti,
Palmarum fructu quae quoque mixta fuit,
Incipit inde peti cui nucleus apta palato
Esca, carens illo testa relicta Deo est.
Quam promissa sacram ceu dona reponit in aram,
Atque ita se voti solvere dicit opus.
Intimaque oblatis de rebus, et extima reddi,
Debeat huic pacti quae ratione sui.
Nonnullos adeo furor urget avarus habendi,
Pluris ut his sua sint commoda saepe Deo.

PArvus adhuc tiro, primaque aetate frequentat,
Consuerunt pueri qua ratione, scholam.
Custodire parum conantibus ille tabellas
Dicitur hîc sociis surripuisse suas.
Connivente domum quas matre frequentius affert,
Qua facit ista rapax furta probante puer.
Sic tener in paruis quae pravo exercuit usu,
Grandior in magnis non timet ille sequi.
Sed manifesta reum tandem cum furta probarent,
Hunc facit infami poena perire modo.
Qui iam ductus ubi est, ut furum more periret,
Carnifici ritu supplicis usus ait:
Te precor huic veniam voto ne forte recuses,
Pauca meae matri me sine verba loqui.
Annuit hanc quoniam rem prono corde petenti,
Nil siquidem causae, cur neget ille, fuit.
Applicat os avidam securae matris ad aurem,
Arcano simulans verba loquenda sono.
Arripit invisam sic mordicus ille parentem,
Quod necis aut orem diceret esse suae.
Hoc cum matre ferens indigne pompa sequentum,
Talia crudelem facta professa putat.
Non nunc ut furem convicia publica damnant,
Hoc immane vocant impietatis opus.
Sed docet hoc ultum facto sese ille parentem,
Exitii causam quam sciat esse sui.
Nam sibi si solitum pueriles ferre tabellas
Verbere, sive minis me vetuisset, ait:
Conciliata ineae non haec audacia menti
Esset, ero dirae qua crucis usus onus.
Quod commissa nisi poenae delicta sequantur,
Haec impune fero crescere more solent.
Et nisi castigent nat orum parva parentes,
Hi vicia audebunt mox graviora sequi.

Vidit aquas, custos qui gregis huius erat.
Aequoris illa quies cui stultum movit amorem
Et commutandi lucroso foenore merces,
Sic putat augeri posse frequenter opes.
Spes vetat illa moram, quae possidet, omnia vendit,
Hoc pretio palmas nauta futurus emit.
Aequoris ille ratem sed cum provexit in undas,
Mota procelloso vis furit imbre freti.
Posset ut haec navem fluctu mersura videri,
Exonerata nisi mercibus illa foret.
Servari vacuam quam vix exorta sinebat
Tempestas, adeo turbine saeva fuit.
Tempore post parvo residebat ad aequoris undas
Pastor, ubi placidis iam mare staret aquis:
Hanc strato quodam maris admirante quietem,
Hac dum litoream carperet ille viam:
Quod silet aequor aquae toto cessante tumultu,
Illa quies novi quid sibi quaerat, ait.
Ut dem, quas avidis iterum deglutiat undis,
Nunc palmas, positis fluctibus omne silet.
Cautius accepto mortales vivere damno
Discimus, et nos haec quae nocuere docent.
Qui semel est tristes expertus in aequore casus,
Ille freti dubias horret inire vias.

ARBORIS aeriae de fronde canebat Aedon
More suo laeti tempore veris avis:
Hanc rapit esuriens infestis unguibus ales
Nisus, et in praedam dilaniare parat.
Hinc instare sibi cum cerneret anxia mortem,
Incipit huic tristi voce sonare preces:
Orat ut innocuam non se necet ille volucrem,
Namque mori nullo se meruisse modo.
Nec se posse refert avidam, si devoret, alvum
Huic explere, Parum magna quod esset avis.
Et grandes alias venetur ut ille volucres,
Nil prece freta tamen proficiente monet.
Huic ait ipse, datam si sponte relinquere praedam
Me iuvet, insani nomine dignus ero.
Quae tamen apparent nusquam, si forte laborem
Pro certis animo desipiente sequi.
Sunt spe maiorum qui nil praesentia curant,
Quos errare tamen fine probante liquet.

DE laqueo Vulpes elabens linquere caudam
Cogitur, hac trunco corpore parte fugit.
Attulit haec illi tantum iactura pudorem,
Quam sic esse, lubens mallet ut ipsa mori.
Unde sibi quaerens foedi solacia damni,
His alias Vulpes fertur ad orta dolis:
Suadet ut hae pariter truncari corpora caudis,
Cetera deforment ne sibi membra, sinant.
Dedecus illa suum sic posse latere putabat,
Si vitii socium posset habere gregem.
Has quid enim indecores, onus aut quid inutile gestant
Corpora nostra, quid hac mole gravamur, ait?
Aut fatuae nobis hinc quemnam quaerimus usum,
Ni iuvet bis tractis verrere pone solum?
Plura locuturam quam iunior una moratur,
Talibus huic contra vocibus ausa loqui:
Heus suasura fores meane hoc matercula nobis,
Hinc ventura tibi commoda ni qua putes?
Ne gere consiliis morem, si dantur, ut obsint
Illa tibi, utque; alios utilitate iuvent.
Saepe volent alii tibi consuluisse videri,
Quos tamen eventu teste nocere probes.

FErtur in horrentes spinis Vulpecula Vepres
Cauta parum factis insiluisse suis:
Quae quia spinosas ita lapsa prehendere Sentes
Coepit, ab bis mox est saucia facta pedes.
Mene ita crudeli sceleratae pectore Vepres
Accipitis, supplex quae tamen, inquit, eram?
Hoc Sentes memorant deceptam turpiter auso,
Sic quoniam fieri non decuisse docent.
Quod temere sese foret ausa prehendere spinas,
Ipsas cuncta tamen quas retinere iuvet.
Desipit, auxilii quicquam qui sperat ab illis,
Laedendi studio qui sine fine vacant.

QUadrupedem perhibent nasci Crocodilon in oris,
Quas riguis late Nilus oberrat aquis.
Horrendum aspectu monstrum, immanemque lacertam
Hac referens specie squamea terga gerit.
Huic quae tota rigent deformibus horrida rugis,
Terribilem vasto corpore forma facit.
Acriter hic rixans cum Vulpe probare volebat,
Clarius esset utri nobilitate genus.
Tum praeclara refert quia plurima facta suorum,
Verbaque iactando se crocodilus habet.
Nil opus est verbis, Vulpecula dixit, honorum
Quod decus ostentas, indice pelle probes.
Mendaci sermone feros res ipsa refutat,
Non ulli faciunt verba proterva fidem.

NON breve iam spatium confecerat anxia cursu
Vi rapide Vulpes pone premente canum.
Ante casam cuneis nodosam findere quercum
Protinus agricolam quem videt, orat opem.
Quam ferat ille sibi monstrando forte latebras,
Se grege celet ubi praetereunte canum.
Fecit ut ille suis miseresceret usa querelis,
Quam colit ipse casam sponte subire iubet.
At quia bestiolam reminiscitur esse nocentem,
Et tamen esse palam prodere turpe putat:
Esse sibi visam negat ore, sed indice gestu
Monstrat, ubi sese haec occulat, ille casam.
Sed venatorem non intellecta fefellit
Haec nota, qui rapido coepit abire pede.
Hauserat haec oculis, at que auribus omnia Vulpes,
Inque salutato hinc hospite laeta fugit.
Ille quod indigne tulit, ingratamque vocavit,
Cur merito grates non prius, inquit, agis?
Quae debere tuam scis te mihi iure salutem,
Quo servata tibi vita tuente fuit.
Huic Vulpes agerem prompto tibi pectore grates,
Si tua sensissem facta carere dolis.
Consentire tuo si cum sermone probasses
Fallaces oculos, et data signa manu.
Quod mea siqua tibi dici nunc verba requiris,
Ut bene sit linguae comprecor usque tuae.
Praecisasque manus, effossos luminis orbes,
Tu quibus audebas proditor esse, velim.
Sunt, quorum simulent operam te verba iuvandi,
Qui tamen eventu teste nocere solent.

NEscio cuius honore sacram, seu numine divi
Quis statuam longo more colebat Homo.
Assidue sertis hanc qui redimire solebat,
Suppliceque hanc largas voce petebat opes.
Ista diu frustra sed cum servata fuisset
Relligio, tandem desiit huius opus.
Non modo non illi quia rerum est aucta suarum,
Sed minui pariter copia coepit opum.
Iam pede qui prendens simulacrum infligere terrae
Audeat hausta feris motibus ira facit.
Illisum saxis fracto caput osse fatiscit,
Indeque vis auri magna refusa fuit.
Hoc quo repletum (non quo liquet auspice) narrant
Forte fuisse, fidem credula fama facit.
Conspecto laetos affectus concipit auro,
Iamque avida gaudens hoc legit ille manu.
Et tua dive malum te mens perversa fatetur,
Quae loquor, hoc facto vera probantur, ait.
Me venerante tuas clausisti durior aures,
At male dum tracto te, mihi promis opes.
Flectere nulla potest pravis reverentia mentes,
Vi modo placari qui sua corda sinunt.

PLena parabantur cuidam convivia luxu,
Quae celebrare suo tempore moris erat:
Orat ab externo Cane convivetur ut illo
Forte die secum, tum Canis huius heri.
Sic externus ubi iussam conviva culinam
Intrat, ut hic epulis mulceat ille gulam:
Res videt hic omnes, quas splendida cena requirat,
Lautitias miro praebent hîc omnia luxu,
Est suus hic variis splendor ubique cibis.
Intempestivo prodens tunc gaudia gestu,
Hem quam nunc epulis mollibus utar, ait.
Hîc erit utendi mihi tanto copia victu,
Ut sit cras etiam nulla futura fames.
Murmurat haec secum laetans, caudamque movendo
Apparat austerum conciliare Cocum.
A cane qui metuens externo concipit iram,
Arreptumque fero verbere, vique quatit.
Quaque fenestra locum dat aperta, ferocius illum
Proicit, atque minas voce sonante fugat.
Occupat ingenti qui dum clamore plateas,
Obvius hunc alius conspicit ire Canis.
Esse foras invitatum qui nôrat , ut ergo
Prandia quo sint haec more per acta rogat:
Ille, bibi large genio quia moriger, inquit,
Ebrius exierim scilicet unde, latet.
Qui fore se largos alieni munere victus
Polliceantur, ut his credere parce velis.

MOrs erat emerito cui iam vicina colono,
Nil est quas soboli forte relinquat, opum,
Ille volens studium culturae accendere natis
Assidue tractent admonet huius opus.
Iamque accersitis, cum fata propinqua vocarent,
Haec valedicturo sustinet ore loqui:
Pectora, sat me res ipsa tacente probat.
Quas potui, fido comparsi pectore vobis
Divitias, illas vinea nostra tenet.
Quaerere quas illic sudante labore licebit,
Has ea non segni versa ligone dabit.
Haec Memorasset ubi, vitales reddidit auras,
Diras morte manus iniciente senex.
Abscondisse ratis hunc pondera divitis auri
Vinea mox natis versa bidente fuit.
Qui pretiosa quidem non invenere metalli
Dona, tamen multum profuit iste labor.
Namque subacta modo tali cum terra fuisset,
Innumero fructu vitis onusta fuit.
Sunt indefessi non lucrum vile labores,
Qui ditare Deo perficiente solent.

NON bene qui pisces capiendi noverat artem,
Huic sonat ad liquidas tibia carmen aquas.
Sic fore sperat iners, ut se de flumine pisces
Eiciant, cantu vox ubi sparsa iuvet.
Hac fallente tamen spe retia mittit in undas,
Et numero pisces uberiore capit.
Expositos quos iam cum lascivire videret,
Cur ait hoc reprobi ludere more iuvat?
Moverit haud inflata suo cum tibia cantu,
Nunc saltare putem pene furoris opus.
Conveniente loco quae non, aut tempore fiunt,
Quae foret bis alias, gratia rebus abest.

IAm Piscatores lassaverat hausta laborum
Vis, operam frustra tale terebat opus.
Longa fatigassent illis cum taedia vires,
Forte domum tristi mente redire parant,
Sed iam navigio saltu sese inicit horum,
Dum reliquos pisces Thunnus in amne fugit.
Hoc abeunt capto laeti, praedamque reportant,
Non haec tristitiae res sinit esse locum.
Obveniunt olim mortalibus auspice casu,
Quae labor, aut ratio nulla par are potest.

VExarent quendam cum magna pericula morbo,
Desperasse ferunt paene medentis opem:
Confugit ipse preces fundens ad fida Deorum
Auxilia, illa tamen conditione petit:
Centum velle boves sese ille receperat aris
Caedere, si morbi vis ea pulsa foret.
Haurit ut hac astans, rem cum promitteret, uxor,
Tot dilecte boves unde parabis, ait?
Si voti convictus eris, promissaque poscent
Dii te dona, tamen cui nihil esse tenes?
Tunc, an velle putas quemquam descendere caelo,
Haec sibi qui solvi vota requirat, ait?
Qui, cum desierint cessante pericula morbo,
Reddere promissas me sibi cogat opes?
Sunt ea qui faciles promittant, quae neque possint,
Nec dare polliciti debita iure velint.

CUM plures una vecti mare nave secarent,
Tempestate furens mota procella fuit.
Prae reliquis tunc unus opem desperat, et artem,
Quam praestare suo nauta labore queat.
Ille Deos ergo vocat, auxiliumque requirit,
Proque sua supplex vota salute facit.
Praecipue promissa sacris fax cerea fanis,
Nautica vix arbor cuius adaequet onus.
Qui sedet hunc iuxta, remere quae nuncupat, audit,
Hunc qui pene tamen novit habere nihil.
Subicit ille sibi votum tam grande videri,
Illud ut haud inopem solvere posse putet.
Huic ait ille: mari modo vis undosa quiescat,
Atque sit in portum nostra relata ratis:
Diisque ego me facili gratum ratione probabo,
Quo fore contentos auguror ipse dabo,
Empta mihi nummo quod tunc si cera sit uno,
Hoc sibi non tribui munere plura volent.
Saepe quis audet inops largis promittere verbis,
Quae praestare tamen divitis esset opus.
Saepe, quod est illi faciendi nulla voluntas,
Qui non pollicitis ludere turpe putat.

CUM Piscatores traherent e flumine nassam,
Laeti, sentirent quod grave pondus, erant.
Unde sequens illos facit exsultare voluptas,
Gaudia successu prosperiore vigent.
Se quod felices operam navasse putarent,
Illaque praeclaro facta labore foret.
Nassa sed in terram cum iam subducta fuisset,
Grande vident saxum, quod grave causat onus.
Irrita tunc animo tristanti gaudia mutant,
Qua redit bis quaestus spe pereunte dolor.
Erroremque, et fortunae ludibria maerent
Non minus, ac vani tale laboris opus.
Obiurgans ait unus ibi, cui grandior aetas,
Non nimis haec aegre nos mala ferre decet:
Quod consanguineam videatur habere voluptas
Tristitiam, mox hac illa sequente fugit.
Alternare vices cum laetis tristia gaudent
Semper, et haec illis esse propinqua solent.
Ne perspecta tibi ni sit fortuna triumphes,
Credula spes animum fallere saepe solet.
Nec nimis, eveniunt quae non, ut forte putabas,
Haec animo trepidans impatiente feras.

Sublato capit fasce redire domum.
At via longa pedes huic cum lassaret eundo,
Grandeque iam vires debilitaret onus:
Respirans positis dum forte quiescere lignis
Incipit, haec aetas quod sit acerba dolet.
Et misere secum repetens incommoda vitae
Huc querula mortem clarius ore vocat,
Quae finire potest humanos sola labores,
Morte mali nobis desinit omne genus.
Hausit ut aure preces Mors, sponte vocata propinquat,
Et quid verba velint se Senis ista rogat.
At mox attonito moriendi pressa libido est,
Nil animi pavido corde prioris habet.
Non, ait, huc te, sed qui promptius ista requiro,
Allevet haud parvum ligna gerentis onus.
Nos saevis adeo mala nulla doloribus urgent,
Dulce sit ut passis quamlibet ista mori.

EST Anus ex oculis quaedam cum passa dolorem,
Dicitur esse sibi pacta medentis opem.
Sic tamen ut Medico demum promissa daretur
Tunc merces, vitii vis ubi pressa foret.
Ille suam lippis collyria fecit ocellis
Orsus opem, quam tunc aegra requirit Anus.
Scilicet a Medico fertur inuncta suo.
Multaque surripiens, quae repperisset, abit.
Et iam vasa domum, iam vestes ille reportat,
Resque alias, quas haec dives habebat Anus.
Usa recepit ubi quae cum medicamine visum,
Decrevisse suas illa videbat opes.
Iamque domum cernens vacuam re pene relinqui,
Mercedem Medico quam dare pacta, negat.
Dicat ut eventu sanatam teste Machaon
Hanc suus, et morbi nil superesse probet:
Nec rem iudicio committere respuat horum,
Qui scirent, vitii passa quid esset Anus:
Huic ait illa: Probo secus esse, quod improbe narras,
His ego, quas certas dixeris esse, notis.
Nam prius, vas fui te quam curante, videbam,
Multa meae morbo quamlibet aegra domi.
At nunc sana (tuis fas est si credere verbis)
Res oculis nusquam cernitur ulla meis.
Ut veterator opem fallendi nôrit , et artes,
Saepe sibi propriis afficit ille dolis.

INTER sese odiis duo qui crudelibus ardent,
Hos vehit una freti credita navis aquis.
Prora dat huic, illi pars forsitan ultima sedem,
Dumque feruntur, aquis mota procella furit:
Sic ut nunc dubiam desperet uterque salutem,
His iam certa suum signa perire probant.
Tum residens puppi coniuncta parte requirit;
Pars prius utra vagae sit peritura ratis.
Tunc proram citius mergi dicente magistro,
Mors mihi non igitur iam gravis, inquit, erit.
Ante meum mergi videam dum fluctibus hostem,
AEquora me cogant quam violenta mori.
Sunt, quos nulla metu subeunda pericula terrent,
Hi videant hostes si prius ista pati.
Sponte mori sic iam non ipse recusat Achilles,
Hectora victor ubi straverat ante manu?

MAgna, frequensque suo degebant agmine Mures
At cognoscit ubi, confert se Felis eodem,
At que vagos Mures insidiosa capit.
Tum sensere suam cum iam decrescere turbam,
Qui nondum tulerant Fele furente necem:
Decrevêre suis hi deinde latere cavernis,
Felis ubi non more suo procurrere Mures,
Quo soliti fuerant hi tamen ante, videt:
Hos excire suis vafre parat arte cavernis,
Effectura dolis eliciantur agit.
De clavo, ceu sit vita defuncta, pependit,
Hac rata cessuram rem ratione fuit.
Sic ubi suspensam quidam Mus esse videbat,
Coniciens quod non fraude careret, ait:
Quod conversa tuo si corpore sacculus esses,
Facta tamen tibi non ipse propinquus eam.
Quem semel insidiae circumvenere malorum,
Non iterum prudens se sinit arte capi.

HORDE Areddiderant ut obeso corpore Mulum,
Huic ea cum pascens larga dedisset herus:
Incitat ad rapidos sua iam petulantia cursus,
Et facit hunc stimulo luxuriantis agi.
Iactat honoratam sibi stirpis origine matrem,
Reddere quam celeri se pede dicit equam.
At semel urgerent cum mota pericula cursum,
Mortis anhelantem dum fuga longa quatit:
Patre recordari genitum se coepit Asello,
Corrigit huic ergo facta priora pudor.
Ex humili qui stirpe sequens emergis honores,
Ante oculos patrium pone subinde genus.
Instabilem reddunt qua multa pericula vitam,
Ac fortuna suam fallit ubique fidem.
Et fortes animos res deicit illa virorum,
Dedecus hi patriae cum meminere domus.

ESset ubi quaedam virgo conspecta Leoni,
Ipsius ardenti captus amore fuit.
Accedens ergo blando rogat ore parentem,
Ut sibi coniugio consociare velit.
His, ait ille, tuis teneram committere natam
Dentibus, aut saevis unguibus anne velim?
Quod modo non illis si formidabilis esses,
Quam felix genero te socer ipse forem?
Talibus impedior Natam tibi tradere causis,
Quam dare non essent hae modo, promptus eram.
Impatiente Leo quia mente ferebat amorem,
Talia dicenti credit abesse dolum.
Iamque sibi dentes effringi passus, et ungues
Praecidi, stolido victus amore perit.
His illum versutus homo spoliavit ut armis,
Edomat et nullo pene labore necat.
Saepe viros fortes ita vis dementat amorum,
Perniciem stolide cogat ut illa pati.
Callidus interdum praestantem decipit astu,
Et domitis illum viribus esse facit.

DImicuisse duos acri certamine Gallos,
Quod Gallina feris movit amata, ferunt.
Maxima certandi vis quos ea sauciat ambos,
Vincendi cupidis impetus acer erat.
Fine suo tandem cum pugna sequente quiescit,
It comes hinc victo iam fugiente pudor.
Quaesivisse refert quo fama iubente latebras,
Quas sese crucians ille dolore petit.
Evolat in tecti sed culmina victor, et alis
Clangit, et ingenti voce sonante canit.
Sed qua tunc illac Aquilam iuvat ire volatu,
Deum cavet ille parum, quam lubet inde rapit.
Tunc sese abdiderat qui dudum more mariti
Sublato, socias hoste recepit aves.
Elatis animo vindex Deus arguit iram,
Se facilem contra mitibus esse probat.

HInnuleum Cervo perhibent dixisse, roganti
Hoc dignare mihi dicere care pater:
Cum minus esse canes te grandi corpore noris,
Et celeri praestes vique, fugaque pedum:
Cornuaque alta tuam vitam sint arma tuendi,
His arcere tibi vim procul use potes:
Qui fit, ut ipse canum soleas latratibus angi,
Illorumque fugax usque pavere metu?
Cui pater arridens, de me quae Nate recenses,
Re testante licet sint ita, Cervus ait:
Nescio qua ratione tamen, simul attigit aures
Vox audita Canum, me timor inde fugat.
Natur a timidos ut confirmare labores,
Haec tua profectu verba carentis habes.

FOrte suo quod se spoliare labore solerent
Mortales, aegre parca ferebat Apis:
Rite favos ergo constructos arte Tonanti
Obtulit, has querula voce secuta preces:
Qua me munit acu natura, requirimus addas
Huic tu laetiferam vim, reverenter ait:
Non immane ferens votum cui Iuppiter inquit,
Vitalem potius vim tribuisse velim.
Ut simul amisso vitam mucrone relinquas,
Iusta sit haec voti poena ferocis, ait.
Poena Deo veniae largo non ulla probatur,
Quae nimis est irae triste furentis opus.

INcauto cuidam cum ligna secaret ad amnem,
Excidit in fluvii mersa securis aquas.
Qui rationis inops, qua forte requirat in undis,
Lamentis misere verba querentis habet.
Forsan iens illac Deus haurit ut aure querelas,
Cui Iove facta parens coniuge Nata fuit.
Ille misertus aquam subit, atque repente securim,
Non amissa tamen quae fuit, inde refert.
Sed quam de solido praestans effinxerat auro,
Et suus insigni fecerat arte faber.
Esset an haec, quam tunc amiserat, ille rogabat,
Ingenue simplex qui negat esse suam.
Tunc ex argento monstrari facta Bipennis
Coepit, at amissam quam simul ille negat.
Ferrea postremo est elata securis ab undis,
Haec ait agnoscens laetior ille suam.
Donet ut huic omnes propenso corde secures,
Ista Deum probitas digna favore movet.
Forsan, ut acciderant ea pluribus ille recenset,
Cui de sorte pari spes venit, unus adest.
Mittit et ipse suam qua dementante securim
Et iam propter eum stans lamentatur, et auras
Flebiliter tristi voce sonare facit.
Maia natus adest velut ante refertque securim,
Sed cui materies aurea tota sua est.
Sit rogat an haec, quam lassam ille queratur in undas,
Est ea, qui laeta mente, securis, ait.
At Deus aversans ausum mendacibus uti
Indiciis, aegre verba proterva tulit.
Iam color inde refert qui seque suamque bipennem,
Quamque abiecit iners ille, relinquit aquis.
Ut prodesse bonis caelestia Numina gaudent,
Sic ea pravorum rebus obesse solent.

Sublimem pendere videns de vite racemum,
Omnibus hunc Vulpes viribus usa petit.
Subsiliens iterum atque iterum prendisse laborat,
Sed frustra cupidae praeda negate fuit.
Spes huic illa suum sic cum frustrata laborem est,
Se quasi consolans ipsa feramus, ait.
Nam nec adhuc costis sat sunt umoribus uvae,
Non suus his ni nunc sucus acerbus inest.
Inprimis austera meo foret ista palato,
Quam rata iucundam stulta sapore fui.
Iudice non equidem quae me tollenda videtur,
Esset ut in mediis uva reperta viis.
Ferre malum placide, quod ferre necesse, memento,
Cedere fortunae qui solet, ille sapit.
Affectare quibus potiundi nulla facultas,
Dixeris hoc merito desipientis opus.

COnanti querulas puero captare Locustas,
Scorpius exitium triste minatus ait:
Ne me tange manu, raucas venate cicadas,
Has nisi cum gemitu linquere forte velis.
Prava cave veluti certam commercia pestem,
Ni facias, hinc te tristia damna manent.

CUm Malo rixata diu Pyrus arbore formam
Dicitur illius posthabuisse suae.
Hoc audisse Rubum, quem rura propinqua tenebant,
Atque ausum perhibent voce monente loqui:
Heus, ait exclamans, rixis imponite finem,
Hoc ego me fieri praecipiente velim.
Lite solent aliqua cum dissentire potentes,
Vult humilis summum quisque tenere locum.

ESse sua captam natura lumine narrant,
Quae murem specie Talpa referre solet.
Illa morum video visu licet orba parenti,
Atque subit nares Thureus, inquit, odor.
Et sonus arguti nobis venti aeris ad aures,
Cui fuit hac iterum voce locuta parens:
Ut visu miseram sic haec non auribus uti
Posse nec olfactu te tua verba probant.
Audent dum tumidi sese iactare Thrasones,
Confundi merito saepe pudore solent.

VEspa siti languens ardebat et arida Perdix,
Irrigua potu guttura sicca carent.
Accessere, rigent quo se potante, colonum,
Utraque quem ritu supplicis orat aquam.
Nec modo velle refert se tale rependere factum,
Sed bene servili more merebor, ait.
Me fodiente coli poterit tua vinea Perdix,
Non ait, hanc equidem ferre gravabor opem.
At natura parens cum me mucronibus armet,
Vespa meum fures pellere, dixit, erit.
Esse boves aiunt sibi respondisse colonum,
Qui cum promittant nil, opus illud agant:
His largum potius dare se debere liquorem,
Quo quoties sitiant, guttura sicca rigent.
Sunt, simulent animum qui te sermone iuvandi,
Re tamen, ut credas velle iuvare, nocent.

QUI pulicem leni pungentem coeperat ictu,
Quid mihi responde sis animantis, ait?
Natus, ut exsugam mortali carne cruorem,
Dixit, et ut nulli noxius esse velim.
Nam nihil ipse cutem pungens nisi leniter obsum,
Haec levis, et veniam culpa merentis erat.
Parce manus ergo foedari sanguine nostro,
Illa quod insontem causa probare potest.
Tunc rogat, est illum cui vis impune necandi
Utilis hic quoquam nôrit an esse modo?
Nec prodesse fere quicquam, nec laedere possum,
Huic respondet habens irrita vota Pulex.
Ipse parum quod si prosis odiose, vel obsis,
Me moriere tui vindice, dixit homo.
Fiat ut hoc causam non facta ferenda ministrant,
Pungendo nos haec ause molesta sequi.
Ut pravi nequeant magno te laedere damno,
Hos removere tuis utile rebus erit.

INsiliens in cuiusdam, quo gaudetis uti
More pedem mordax coeperat esse Pulex.
Oppressurus opem mox Herculis ille requirit,
Quem frustrata tamen spes sua vana fuit.
Namque Pulex celeri saltu sese inde reduxit,
AEgre quod gemitu teste ferebat homo.
Hui quid, magna forem si passus, ab Hercule sperem,
Parva mihi passo si mala durus abest?
Non erit in paruis fas implorare potentum,
Fas erit in magnis poscere rebus opem.

ESse Leonino perituram vulnere natum,
Iam didicisset ubi vate docente parens:
Hunc exire metu non urbe, domoque sinebat,
Ille quod hoc soboles unica patre foret.
Cumque alacri iuvenem satis indole signa probarent,
Venandi cupidum fama fuisse refert.
AEdibus in totis pingi simulacra ferarum
Curat, ut oblectent hunc ea visa pater:
Cui semel est hic cum conspecta Leonis imago,
Hanc exsecranti devovet ore feram.
Virginis inclusae quod contabescere ritu
Cogitur, et metuens fata latere domi.
Iamque manu pictum ferit (impulit ira) leonem,
Hoc equidem quanto robore vique potest.
Ferreus hanc muri partem sed claevus habebat,
Illisam temere sauciat ille manum.
Quo Iuveni perhibent exstinctam vulnere vitam,
Sic fatale malum ferre necesse fuit.
Fata quod imponunt, erit evitabile nulli,
Ni velit omnipotens haec inhibere Deus.

SOmniat in festo morsu saevire Leonem,
Seque peti quidam, diraque fata pati.
Est huic effigies diducto saxea rictu
Visa, Leo specie quae truculentus erat.
Immisisse manum ioculari dicitur auso
Est tamen audacem poena secuta iocum.
Ictus ab angue, cava furtim qui fauce latebat,
Comprobat exitio somnia visa suo.
Quod fatale, malum frustra vitare laboras,
Eveniunt, quae vult ipse futura Deus.
Non terrere tamen nimium nos somnia debent,
Nec decet haec omni vana putare modo.

HAs omnes Aquilae, qui ceperat, eripit alis
Pennas, remigii quae moderantur opus.
Sic erat ales ubi nervis orbata volandi,
Res ea non alio passa volare fuit.
Hanc emit, instructamque Aquilinis tendere pennis,
Qua lubet, arte sua perficit alter avem:
Quae captum rapidis leporem mox unguibus affert,
Haec domino gratam praeda professa fuit.
Ac nec heri quis post animalibus illa pepercit,
Iamque homines ipsos dira timere facit.
Huic ope remigii qui pridem instruxerat alas,
Iam pennis iterum, quas dedit, orbat avem.
Qui pravi sunt, ne dignere iuvare potentes,
Namque probos simulent se licet, usque nocent.
Non mutare suae naturae semina possunt,
His solet esse suum laedere semper opus.

SEcuro putei prope fauces dicitur alti
Dormivisse metu nil prohibente Puer,
Quem Fortuna favens accedit et excitat, utque,
Surgat, eatque domum voce monente iubet:
Decideres, pueri qui male more sapis:
Stultitiae nemo tunc accusaret, at omnes
Arguerent miseris te periisse modis.
Quae sibi sponte movent insanis tristia factis,
Ascribunt homines haec mala saepe Deo.

SImiolum saltasse feris praesentibus aiunt,
Et meruisse sua nobile laude decus.
Unanimi sensu regem quem vota crearunt,
Munere saltandi tam placuisse ferunt.
Qui quia successu potiens, et honore superbit,
Non stolide Vulpes fert animantis opus.
Hunc male quae regni praefectum sentit habenis,
Et dolet hoc facto desipuisse feras.
Obtigit imperii quia nunc tibi summa potestas,
Ne, quae scire tuum sit, sileamus, ait.
Id iam Simiolo cupide quaerente quid esset,
Huic tacite Vulpes conscia fraudis ait:
Sint ubi defossae semel indice patre notavi,
Imperii quae te iure sequentur, opes.
Audito celeres hoc, Simius inquit, eamus
Huc igitur, peragi rem mora nulla vetet.
At caute, Vulpes ait, illud agatur oportet,
Sollicito non res illa timore caret.
Effodientis opes non parva pericula vitam
Audivi variis saepe manere modis.
Nos hîc nulla manent discrimina, Simius inquit,
Nil est, cur trepident hic tua corda metu.
Itur, et in silvam circumducente vagatur
Simius, et furtim Vulpe sequente dolum.
Hic properans, donec tecti qui fronde latebant,
Defossas ibi dixit opes cui subdola Vulpes,
Eruat has illic ipse, maligna iubet.
Cuius ut orat opem casu comes anxius isto,
Haec, non attingi Rex mihi debet, ait.
Et non debueras ideo Rex ipse creari,
Quod bene saltandi cederet, inquit, opus.
Quam prodesse solent, plus laedere semper honores,
Contigit indigna quos tibi laude sequi:
Stulta movent meritos auctori coepta dolores,
Nec suus his felix exitus esse solet.

CUm Canis esset, ali gaudens hoc hospite, Fabro,
Hunc sudante frequens somnus habebat hero,
At capiente cibos extendens ocius artus,
Hoc Faber assiduo fieri cum more videret,
Non ego ferre velim longius illud, ait.
Nempe fatigato me sic ut tute quiescas,
Utque mihi partis usque fruare cibis.
Non bene conveniunt, qui torpet et otia vitat,
Dum vult alterius munere deses ali.

INvitasse duos ad cenae fercula Tauros
Dicitur insidias fraude tegente Leo.
Hunc sibi fingit Ouem mactatam blandus ad usum,
Utque suam subeant hac facit arte specum.
Incautos se sic invadere posse putabat,
Illorumque; avido carnibus ore frui.
Grandia spe qua tum sibi vasa pararat, et ollas,
Prolixumque, refert longa quod hasta, veru.
Haec animadvertunt, oculis dum singula lustrant,
Et coepêre Boves inde referre pedem.
At monet accedant vanis hos vocibus hospes,
Affore promissas mox ait ille dapes.
Cui Tauri: Non his ovium convivia signis,
Sed funesta Boum carne futura liquet.
Ocius impasto sic antra Leone relinquunt,
Fecerat huc quos spes stulta venire, Boves.
Insidiae quandoque parum prudentibus obsunt,
Quae noceant, cauta mente cavere solent.

INfestare feris maledictis ausa Leaenam,
Hoc etiam Vulpes crimen habere refert:
Ederet haec quod quoque suo modo singula partu
Pignora, prae reliquis bellua vasta feris.
Cui licet una mihi partu consueverit edi,
Illa Leo proles est generosus ait.
Quam bonitas, spectanda minus tibi copia rerum est,
Omne, quod est rarum, carius esse solet.

IGnibus appositam delapsa gemebat in ollam
Musca, videns tristi morte perire suum.
Sic in ferventi moriens cum iure iaceret,
Ut me pernicies certa sequatur ait:
Nil morer ipsa mori potu satiata ciboque,
Ne doleam, potero dummodo lauta mori.
Exitio multis est saepe gulosa voluptas,
Cui, licet hac pereant efficiente, vacant.
Quorum iucundo fructu perceperis usum,
Commoda fac forti mente perire feras.

QUi bona famoso prodegerat omnia luxu,
Quae suus heredi liquerat ampla pater.
Vendidit ille, sibi quae tunc erat unica, vestem,
Nuntia veris ubi visa fuisset avis.
Et pretium decoxit iners hoc vina bibendo,
Lustra frequentando turpia potor erat.
Sed praemature cum stulta redisset hirundo,
Ut fieri quondam vere vocante solet:
Rursus agente gelu saevis ea viribus anno
Est exstincta ferens tam grave frigus avis.
Prodigus hoc moriens cum frigore pene videret,
Improba cur mecum te quoque perdis, ait:
Ne, quaecumque geras, alieno tempore fiant,
Hoc quia ni caveas, causa doloris erunt.

ACcedens avium Vulpes astuta cohortem
Non bene Gallinam forte valere videt.
Quae sedet in nido perpessa gravedine morbum,
Ut valeat Vulpes iam quia quaerit, ait:
Sic satis. at melius sum tunc habitura, recedas
Ocius ex isto si procul ipsa loco.
Non inimicorum sunt grata nec esse merentur
Officia, et numquam suspitione carent.

CApta necatura sese orat ab Aucupe Perdix
Dimitti, nec res conditione caret.
Sese adducturam parvo post tempore multas
Esse sui generis blanda recepit aves.
At mox intorto quam collo strangulat Auceps,
Esse quod indignam vivere credat avem.
Hac genus illa suum quod prodere lege laboret,
Perfidiam merito poena sequetur ait.
Saepe boni faciunt ipsis auctoribus obsint
Fraudes, has aliis posse nocere vetant.

UXores habuisse duas est fama maritum,
Aetas cui sua iam paene senilis erat.
Incipiunt homini qua spargi tempora canis,
Iamque iuventuti noxia ruga venit.
Iunior una, suis erat altera grandior annis
Uxor, et haec odii semina causa dabat.
Crinibus haec ergo nigris spoliasse mariti,
At contra niveis dicitur illa caput.
Paene suis totum sic nudavêre capillis,
Et coma calvitiem rara relicta dedit.
Non bene inaequales vitae commercia iungunt,
Perpetuae quoniam semina litis habent.

Hinc cuneos findi possit ut illa, facit.
Ingemit unde graves haec tum testata dolores,
Et querulis utens vocibus arbor ait:
Non doleo tam, sim quod acutam passa securim,
Quam cuneos partem corporis esse mei?
Plus aliis nostri nos laedere saepius audent,
Omnibus hoc damnis tristius esse solet.

OFferrent cum dona Iovi genus omne ferarum,
Vipera tum veniens gessit in ore rosam.
Cui dixisse Iovem perhibent: Sat amabile donum,
Accipere ast hodie non quod ab angue velim.
Ut speciosa, tibi quae dent, sint dona malorum,
Non tamen illa doli suspitione carent.

Hanc quia praetereunt homines, qui nescio, ripam,
Desilit in solitas turba palustris aquas.
Quam fecere Lupi praedam sub gurgite pisces,
Orsa queri tum sic serius una fuit:
O stultas nos, pane cibo quos novimus uti,
Nil homines adeo cur fugeremus erat:
Incidimus quae nunc hos imprudenter in hostes,
Nos avido quorum quaerimur ore cibus.
Sunt mala qui remere fugiendo parun laborent,
Dumque cavere parant, in graviora ruunt.

DEmittens hamum fluvii Piscator in undas,
Hoc opere est totum passus abire diem.
Non tribus ille tamen plures e flumine pisces
Sustulit, ut lubitum est inde redire domum.
Extraxisse tamen cunctos qui iactitat hamo,
Se pisces, quibus hac obvius ille fuit.
Quid si turba tuo non omnis adhaeserit hamo,
Talia iactando desipis, unus ait.
Ille diem totum quin astans, inquit, ad amnem,
Ut caperem: solita sedulus arte fui.
Quod plures essent in eo si flumine pisces,
Non mea vitassent aera sepulta cibo.
Sunt, qui posse suas, quantum mens somniat artes
Iudicio stolidos esse probante putant.

Quidam defungens iam morte relinquit Asellum,
Paupere praeterea re bona nulla pater.
Tres numero qui sunt, fratres communiter uti
Hoc portante, dabant quale, iuvabat onus.
Iam differre sui quivis quia fratris ad usum
Sustinet, hunc large promat ut ille, cibum:
Conficiente fame vires, et mole laborum,
Occidit infelix hac ratione pecus.
Saepe suis nimium parcunt dum rebus avari,
Insigni res hoc afficit ista male.

ANnectenda vagae Feli aera sonantia Mures
Unanimi voto constituisse ferunt.
Ut moniti sonitu vitare pericula possint,
Cum praedam solitis artibus usa petat.
Omnibus illa quidem mire decreta placebant,
At tamen effectu quae caruere suo.
Qui quia iussa lubens annecteret aera minaci,
Muribus e cunctis fama fuisse negat.
Res multi suadere graves animosius audent,
Qui faciant ipsi non re perire licet.

SEnserat Accipitri variis Cornicula nidum,
Atque bonis numquam paene carere cibis.
Quos sibi perpetuis acquireret ille rapinis,
Consilium quare tale secuta fuit:
Alitis ova feri furatur, et incubat illis,
Ac sobolem fatu procreat inde suo.
Mox aetate suam quae confirmata parentem
Devorat, haec stultae poena parentis erat.
Ipsi saepe suam mortales gignere pestem,
Prudentique parum mente fovere solent.

AUdierat quidam commendatore Sciuro
Simia iucundas esse Sapore nuces.
Non ulli studio quare spe capta pepercit,
Laeta frui dulci posset ut illa cibo.
Cui iuglans inventa, suos impingere dentes
Ocius huic clausas audet ut edat opes.
Sentit amaritiem rodens tunc illa putamen,
Et nimium duri corticis esse nucem.
Hinc rata deceptam se laudatore Sciuro
Abicit, et non est stulta potita cibo.
Spem de successu ne desere passe laborem,
Quo sine nulla tibi res pretiosa datur.

PArdalis est quaedam prae se contemnere Vulpem
Ausa, foret maculis picta quod illa cutem.
Cui, decus hoc nobis versuto in pectore, Vulpes,
Nec vero satius paulo est excellere donis
Ingenii, pellem quam variare notis.
Corporis haud desint ut dona iuvantia formam,
Haec tamen ingenii nil sine laude valent.

MUltiplices cum Fele loquens Vulpecula technas
Iactat, et ad vafre quaeque gerenda dolos.
Namque referta mihi est vel pera sagacibus inquit,
Artibus utendi sumque perita meis,
Felis ad haec, non mi nos unam novimus artem
Fidimus huic, hoc res si qua cavenda iubet.
Talia dum mutant inter se verba, tumultu
Huc accurrentum perstrepit aura Canum.
Felis in aeriam latratu territa quercum
Subsilit, hac rabidos effugit arte Canes.
At iam cincta Canum laceratur ab agmine Vulpes,
Nullaque nunc ars est qua premat usa necem.
Est ope consilii res tutior unius uti,
Quam te mere quemque fidere mille dolis.

SImiolae scirent saltandi doctius arte
Fecerat Aegypti rex moderatus opes.
(Nam ceu mortale non verius ulla figuram
Bestia, quam facie Simia pene, refert:
Sic haud humanos imitatur, et exprimit actus
Certius ulla, potest quos ea docta sequi:)
Quae cum iam nossent agiles saltare choreas,
Edere coeperunt illius artis opus.
Purpureo comptae saltasse feruntur amictu,
Personata modis his ea turba fuit.
Illa diu placuere suo spectacula lusu,
Coeperat his visa gratius esse nihil.
Sed spectator adest simul haud rudis arte iocandi,
Dicitur ille nuces occuluisse sinu,
Simiolas captam deseruisse ferunt.
Esse modo tali coepêre , quod ante fuerunt,
Naturamque sequi more priore suam.
Non concessa tibi fortunae munera mentem
Immutare velis hoc licet ipse, valent.

IRe Viatores dum per deserta laborant,
Hic Asinum nacti forte fuere duo.
Quo coepere feris viso contendere verbis,
Cedat utri, possunt hi dubitare, pecus.
Quod pariter fortuna favens videatur utrique
Obiecisse, diu lis ea fine caret.
Qua durante fugax sese subduxit Asellus,
Quo venit elapso serus utrique dolor.
Saepe bonis qui non norunt praesentibus uti,
Hos fructu sequitur destituente pudor.

CUm sua iecissent piscantes retia quidam,
Copia concharum magna reducta fuit.
Quas ubi partiti comedendas protinus essent,
Nec tamen absumi posset id omne cibi:
Mercurium, gressu sese huc quae forte ferebat,
Reliquiis orant his velit ille frui.
At qui coniciens qua sese mente vocarent,
Aegre, quod facerent non sine fraude, tulit.
His ipsos quorum fastidia foeda tenebant,
Se velit invitant exsaturare cibis.
Ille iubens comedant ipsi parere recusat,
Et celer irati gestibus usus abit.
Sunt qui moliri res inconsultius audent,
Posse pares minime se quibus esse tenent.
Quique suis alios non admiscere verentur
Rebus, opem poscant hos ea causa facit.

FErtur apud gentem Cumanam ferre labores
Assuetis Asinum iam renuisse modis.
Qui pertaesus heri, vitaeque prioris et annos
Tam sibi difficiles praeterisse dolet.
Et petit abrupto loca iam silvestria loro,
Hic sese dominum posse latere putat.
Repperit exuvias hic forte Leonis, amictum
Dicitur hunc membris applicuisse suis.
Proque Leone gerens se sic hominesque ferasque
Territat, ipsa metum caudaque, voxque movent.
Ignorant tali Cumani fraude Leonem,
Creditus esse ferox quam fuit ille Leo.
Dum quidam Cumas proficiscitur hospes ad urbem,
Indice quo tandem fraus patefacta fuit.
Cui fuerant Asini, cui visi saepe Leones,
Dignovisse feras has ea causa docet.
Nam cum promineant Asino deformiter aures,
Coniectura notis non caret illa suis.
Deprendens Asinum sic caesum fuste reducit,
Gaudentique pecus futile reddit hero.
Omnibus interea movet agnitus ille cachinnum
Cumanis stolide creditus ante Leo.
Quos prius ipse ferae villoso tectus amictu
Pene metu pavidos exanimasse potest.
Quod tecum vicii teneris adolevit ab annis,
Est grave natura dissimulante tegi.

SE Iovis indigne Scarabaeus ab alite sperni
Forte ferens, vindex possit ut esse parat.
Pervestigat ubinam fixerit improba nidum,
Huc repens tacito deicit ova dolo.
Regia saepe domum tunc commutasse volucris,
Profecisse tamen dicitur illa nihil.
Haec quam causa Iovem cogebat adire patronum,
Sustinet aerumnas cui memorare suas.
Quod ratus inprimis hic fore tuta fuit.
Huc etiam vestis Scarabaeo forte per oram
Prorepente, sinum qua bene laxa dabat:
Iuppiter ignorans causam videt ovae moveri,
Nemo, quantumvis parvo sit corpore, temni
Debet, et ipse tibi cur metuatur, habet.

SImiolis saevam se Pardalis arguit hostem,
Insequitur miris has inimica modis.
At parat hic validis nequiquam viribus uti,
Quas rapidas illi non sua membra negant.
Hae quia subuolitant in ramos arboris altae,
Pardalis assueto cum fera more petit.
Ergo vafra dolis has contra sustinet uti
Bestia, sub ramis strata supina iacet.
Porrecto simulans se crure relinquere vitam,
His tegit insidias artibus usa suas.
Hoc animadversa laetae super arbore gaudent
Simiolae, quae rem fraude carere putans.
Iamque ratae cum sint defunctam morte, cadaver
Sitne probaturam mittere turba solet.
Huic accedenti sensim quia nulla fatentur
Vivere signa, gradu se propiore refert.
Omnibus hic exsangue modis imitante cadaver
Pardale, conscendens iam petulanter agit.
Quo viso reliquae iam non descendere cessant,
Stulta fides illis fecit abire metum.
Iamque ferae, quae fert nil non impune propinquat,
Et circum sultant more sequente iocos.
Iamque insultando non conculcare verentur,
Ludendi studio tale sequuntur opus.
Esse fatigatas saltu dum bestia sentit,
Seque reviviscens illa repente movet.
Dentibus hanc illam trux corripit unguibus auctor,
Et rabido praedam more cibumque facit.
Destitui simulant qui sese viribus hostes,
Praecipue noris esse cavere tuum.

ALgentem Satyrum cum frigora paene necarent,
Movit hiems miris quae violenta modis.
Rusticus hospitio, refoveret ut igne, recepit,
Ferre suam facili mente paratus opem.
At refovente manus illo, quas admovet ori,
Mira quidem Fauno res ea visa fuit.
Haec cui quaerenti causam responsa dabantur,
Hoc calidas reddi nempe tepore manus.
Exstructo plus inde foco cum cocta fuisset,
Rursus in hane, quod sit fervida, flare videt.
Admirans ergo quid res velit illa requirit,
Igne sat haec cum plus ferveat ante suo.
Frigidus oris uti ferventem temperet, inquit,
Halitus, hoc spiro nunc ego fine gelu.
Tum surgens Satyrus, messamque, hominemque relinquit,
Et quam lingua mihi rem tua narrat, ait?
Tun' efflare gelu potes, unoque ore calorem,
Iam quia te talem displicet esse vale.
Hospitii tecum cur ius commune requiram,
Nulla sat esse mihi causa probanda potest.
Qui quem laudarunt, non mox culpare verentur,
Os odio dignos esse bilingue probat.

QUo nôrant usum mortalia membra loquendi
Tempore, lis illis maxima mota fuit:
Cuncta labore suo Ventri quaerenda quod essent,
Cetera non placide membra tulisse ferunt.
Secure solitis quod se sudare quiescat,
Atque voluptati quod vacet ille, dolent.
Conspirant ergo cupido ne praebeat ori,
Utraque iam victum more priore manus.
Illud ut accipiat non ceu consueverat, escam,
Conficiant dentes nec velut ante cibum.
Stulta domare fame sic membra volentia ventrem
Sunt etiam tristi tabe coacta mori.
Inde ministerio non segni apparuit uti,
Sed Ventrem pariter ferre iuvantis opem,
Membra cibi largas qui reddit in omnia partes,
Corpus ut hinc facto sanguine possit ali.
Cum periura patres plebs seditione fatigat,
Est hanc exitium triste necesse sequi.

EST quaedam non magna, solet Cassita vocari,
(Cristata galeam vertice reddit) avis.
Ponere quae segetum nidos consuevit in herbis,
Tempore, quo messem pene reducit ager.
Hic soboli nidum quae cum sortita fuisset,
Flavescebat ubi forte metenda seges.
Illa cibum pullis abit allatura volucris,
Quos monet interea si qua notanda, notent.
Tunc, hae cuius erant segetes, venisse colonum
Uno natorum se comitante ferunt.
Et dixisse, vides ne hanc maturarit ut astas
Iam segetem, poscit nunc ea falcis opus.
Crastina lux ergo cum surget adibis amicos,
Quamque velint messi ferre, rogabis opem.
Ista locutus ubi est hoc discedente redibat,
Gestaque quae fuerant discit Alauda parens.
Quam trepidi sese hinc asportet ut ocius orant
Pulli, rem nullas hanc quia ferre moras:
Nam dominum misisse, novae qui poscat amicos
Haud segnem messi voce rogantis opem.
Mater ut hanc ponant securo corde timorem,
Quem moveant illis irrita signa, monet.
Namque suis messem dominus si credit amicis,
Nulla sequente seges luce meretur, ait.
Postera iam roseis aurora coloribus ibat,
Auolat inde cibum forte requirat avis.
Interea cessant, quos ille rogarat, amici,
Hoc fervente die ferre gravantur opus.
Tunc pater orasti segetes quem nate metendi,
Cessat amicorum segnius iste labor.
Quin ait, affines, aut iunctos sanguine nobis,
Sive propinquorum lege rogare iuvet.
Haec quoque verba suam pulli docuere parentem,
Hac vice securos quae simul esse monet.
Non de cognatis etiam fore, qui cito iussis
Pareat, et prompte tale capessat opus.
Luce sequente cibos iterum lectura volucris,
Iamque reversa propinquorum cessasse laborem,
Demessas nec agri falce videbat opus.
At valeant Isti, dominum dixisse, propinqui.
Iamque opus hoc ipsum constituisse sequi.
Et natoque sibique duas nunc poscere falces,
Anxia pullorum turba pavore refert.
Hoc audisset ubi, spes non nunc ulla morandi,
Ocius hinc alio mater eamus, ait.
Nam fore nunc certo, quae dixerit ille putemus
Cui cordi res est esse necesse suas.
Cauta suum sic hinc nidum Cassita removit,
Estque ea mox domini falce resecta seges.
Qui quae vult peragi, lentis ne credat amicis,
Ipse geri quod vult rite necesse gerat.

VEnandi perhibent olim spectacula Romam
Corpore quae vasto, saevis quae viribus ibant,
Et quarum feritas plena furoris erat.
Unum praecipue plebs admirata leonem est,
Bellua prae reliquis ille tremenda fuit.
Impetus immanem quae vastaque membra probabant,
Atque trucem fremitu, terribilemque toris.
Cervicumque coma, quae fluctuat horrida visu,
Saevaque spectanti lumina terror erant.
Omnis in hunc oculos iam fixos turba tenebat,
Quod monstri speciem forma stupenda daret.
Servus ad hanc pugnam Dacade gente ferarum
Ducitur, Androdum nomine fama vocat.
Vidit ubi procul ille Leo stetit ocius, et ceu
Admirans hominem visus adesse fuit.
Cui velut agnoscens pede iam lentante propinquat,
Et ferus huic placido pectore gestus abest.
Quin imitante canes iam caudam more movebat,
Cum sese dominis insinuare solent.
Demulcere viri lingua quin crura, manusque
Sustinet, ille mori pene timore potest.
Haec solata ferae sed blandimenta pavore,
Spem misero vitae laeta redire iubent.
Iamque refert oculos ad spectandum ille Leonem,
Cui cessante metu vis animosa redit.
Iamque recognitio ceu mutua suadeat, ambos
Gratandi videas gaudia more sequi:
Clamorem populo res haec miranda movebat,
Quo concussa poli sidera celsa tremunt.
Caesar ut hoc illi tam saevum more Leonem,
Haud aliis solitum, parcere sponte videt:
Hoc accersito, sit quaenam causa requirit,
Cur ferus huic uni parceret ille Leo.
Tum servum narrasse ferunt miranda relatu,
Vel quibus ipse fidem teste Leone facit:
Africa quo populos proconsule terra regebat,
Hoc utebar hero forte minister, ait.
Dura fatigabant sub quo me verbera servum,
Haec erat assidue plurima ferre meum.
Haec fortuna fugam me non differre sinebat,
Eripui me, quae magna fuere, malis.
Tutus ut a domino tam saevo nempe laterem,
Iamque specum rapide ferventi Sole petebam,
Me ratus hîc furtim posse latere fui.
Membra necante fame cupiens abrumpere vitam,
Si foret optati copia nulla cibi:
Venit ad hanc simul ille specum pede saucius una,
Debilis accepto vulnere forte Leo,
Qui gemitus edens, queribundique anxia ritu
Murmura, prae se fert triste dolentis opus.
Quo veniente mihi gelidos pavor occupat artus,
Ut folia, illa movet cum levis aura, tremunt.
Ille latere suo me mox ubi vidit in antro,
Imminet, et placide gestibus usus adest.
Iamque; pedem tollens, laesit acuta sibi stirps,
Et monstrans medicam me quasi poscit opem.
Haerentem laeso cui spinam calce revulsi,
Et saniem removens qui medicarer, eram.
Detersique metu iam nil obstante cruorem,
Praestitit has operas officiosa manus.
Estque levatus ope hac saevum sanante dolorem,
Auctor in has curas ingeniosus eram.
Inque meis posito manibus pede molliter artus,
Occupat huic dulci grata sopore quies.
Ex hoc tres una duo tempore viximus annos,
Communique cibo viximus, atque specu.
Nam venator ad haec quas attulit antra, ferarum
Membra Leo nobis semper opima dabat.
Quae rapido torrens ego sole, quod igne carerem,
Effeci sapidos hac ratione cibos.
Sed magis haec cum me non vita ferina iuvaret,
Exspatiante pedes inde Leone tuli.
Iamque viam tridui permensus ad agmina veni,
Agmina Romanae milite cincta manus.
Errantem capiunt haec me, dominoque remittunt,
Illo qui Romae tempore forsan erat.
Iusserat extremas his me dare sanguine poenas,
Dante feris illo dilaniandus eram.
Hunc quoque conicio captum tunc esse Leonem,
Cum iam deserui protinus ipse specum:
Gratia quo nobis haec compensante refertur,
Qui tulimus laeso sponte medentis opem.
Dixerat: ista movent omnen spectacula turbam,
Androdo veniam poscat ut illa dari.
Dimitti mire quem conspirantia vulgi,
Donarique illo vota Leone iubent.
Quo facto, tenui loro duxisse Leonem
Dicitur, huic ductu sustinet ille regi.
Iamque frequentantem donant hunc aere tabernas,
Et spargunt homines undique flore feram.
Hic (dixere) Leo est homini qui contigit hospes,
Hic illi medicum sponte professus homo.

NObilis arte lyrae, sollersque magister Arion,
Esse Methymnaei sanguine fertur avi.
Ille favente diu Periandro rege Corinthi,
Usus ob eximiae dicitur artis opus.
Qui tandem Siculas arege profectus ad oras,
Et Latio claras dicitur orbe plagas.
Qui citharae iam coepit ubi innotescere cantu,
Hospite non illo gratior ullus erat.
Cui quia larga dabant externi praemia cives,
Cum mulcens animos carperet arte lyram:
Dicitur hoc illi cumulata pecunia quaestu,
Factus et assiduo faenore dives opum.
His erat auctus ubi, parat inde redire Corinthum,
Nactus, aquis qua se crederet ille, ratem.
Et nautas, nôrat quos esse ex urbe Corintho,
Quod magis his patriae nomine notus erat.
Quos, cum iam tumido veheretur in aequore navis,
Caede truces ineunt hi foedus Ariona tollant,
Eius et ex aequo distribuantur opes.
Id cum consilii prudens suboleret Arion,
Dicitur ipse sibi hoc consuluisse modo.
Sponte suas dando res hi permisit haberent,
Tuta sibi supplex sit modo vita, rogat.
Hae flexere preces crudelia pectora nautis,
Causa viro parcant nonnihil illa facit.
Crudeli manuum vi non necuere suarum,
Territus ille minis, et spe pereunte salutis
Orat ut hoc unum non renuisse velint:
Hoc prius ornari sese patiantur amictu,
Utens ille suae quo canat artis opus.
Extremoque fides permittant carpere ritu,
Ante sibi hoc mors sit quam subeunda modo.
Solarique aliquo funestum carmine casum,
Ante feris quam se strangulet humor aquis.
Sint licet immanes crudeli pectore nautae,
Ut genus hoc hominum saevius esse solet:
Argutos haurire tamen iubet aure voluptas,
Spem quorum cupidis fecerat ille modos.
Impetrat orando supplex quod poscit, Arion
Hic faciles nautas fama fuisse refert.
Qui de more suo mox est accinctus amictu,
Puppis et huic stanti praebuit alta locum.
Carmen ibi mire sublata voce canebat,
Orthion auctores nominis inde vocant.
Cumque habitu fidibusque suis sub fine canendi
Quem minimae dubitant nautae periisse sub undis,
Et cursum vento vela ferente tenent.
Contigit auditu sed quod mirabile dicas,
Non perit aequoreis obrutus ille vadis.
Annatat excipiens dorso delphinus in undis,
Nunc tranans summas ille vehebat aquas.
Quasque Lacaena colit, gens defert vector in oras,
Sospes ubi terrae redditus ille fuit.
Inde Corinthiacae cives adit urbis Arion
Talis, ad haec vectus littora qualis erat.
Regi quo veniens exhausta pericula narrat,
Utque haec acciderant, ordine cuncta refert.
Vera parum credens Rex haec custodibus illum
Tradit, ut hac qui re fallere forte paret.
Deque ablegato qui forsan Arione quaerant
Mittit, et hoc mandat dissimulanter agant.
Respondent nautae, mare cum sumus inde remensi,
Ditiaque huic largo dona favore dari.
Exercere suam magnis hunc quaestibus artem,
Qua sibi non parvas promereatur opes.
Dum nautae referunt haec, accersitus Arion
Huc habitu, nantem quo tulit aequor, adest.
Ire nec inficias perculso pectore possunt,
Signa reos facti quos manifesta probant.

NOctis avem reliquae quondam monuere volucres,
Frondosa potius componat in arbore nidum,
Quem virides ramos inter habere iuvet.
Quin tenero monstrans natam modo germine quercum,
Possit ubi nidum tuta locare suum.
At se facturam negat illa, quod esse volucrum,
Diceret imprudens hac ratione genus.
Quin has consilio tali monet usa vicissim.
Arboris ostensae vim metuatis, ait.
Proferet illa suo lentum quia tempore viscum,
Hauserit hinc avium pestis acerba gregem.
At stolidae non huic morem gessere volucres
Consilio, quod tunc Noctua cauta dabat.
Iam sua frondosam, patulamque effecerat aetas
Quercum, mox avium quam genus omne petit.
Involitant ramis, ludunt, cantusque fatigant,
Hoc vetat exitii non timor ullus opus.
Sed lento quoniam visco iam liquitur arbos ,
Et res non homines illa latere potest.
Implicitae mox his utentes lusibus haerent,
Sic sua, sed sero facta pudore dolent.
Atque hoc est, quod ceu servato more salutent
Palladis, haec quoties obvia fertur, avem.
Et quasi deducunt, sectantur, et agmine cingunt,
Ac circumvolitant, officioque vacant.
Illius exemplo stolidae sapuisse laborant,
Sed frustra, studio proficiente carent.
Ut plumis referant, referant ut lumine, rostro,
Pectore prudenti non imitantur avem.
Sponte geras fac huic proclivi pectore morem,
Qui tibi consilii ferre laborat opem.

FErtur ad aeriam crevisse Cucurbita Pinum,
Diffusis late quae stetit alta comis.
Haec laetam mox est experta Cucurbita caeli
Temperiem, vires imbre rigata trahit.
Lascivire ferox et late fundere ramos
Incipit, et speciem luxuriantis habet.
Involvens frondes nunc petulanter agit.
Nunc folia ostentans, quae procreet ampla, superbit
Candenti perhibens flore referre decus.
Poma sibi iam iactat iners praegrandia nasci,
Quaeque virescenti grata colore iuvent.
Tamque tumere sui facit hanc fiducia fastu,
Alloquio Pinum sic ut adorta premat:
Nonne vides, ut te foliorum munere vinco,
Quae sunt ampla, tuis plusque viroris habent?
Utque tuum iam iam videor tactura cacumen,
Et ceu pene tuum iam meus aequat apex?
Robore tum pollens, prudensque senilibus annis
Pinus in hac iram lite modesta regit.
Nil movet hanc duris aggressa Cucurbita verbis,
Hic ego iam multas hiemes, rapidosque calores,
Sustineo, nec vis hoc movet ulla loco.
At minus ad primos audas eris ipsa rigores,
Quae foliis, quae mox orba vi ore cades.
Cum fortuna tibi vultu iam ridet amico,
Parcius elata mente superbus eris.

FActa modis olim mirandis turgida tellus
Visa quidem magnum quid paritura fuit.
Accurrunt huc finitimi, trepidantque coloni,
Deque novo partu spemque, metumque fovent.
Centimanum credunt pars una Typhoëa , montes
Pars erepturos una sed esse putat.
Rupta brevem tellus tunc incipit edere Murem,
Est in ridiculos res ita versa iocos.
Magnificis semper promissis credere noli,
Credentes temere fallere saepe solent.

PAulum a texendis requierat Aranea telis,
Dispatians animo gratificata fuit.
Obviat huic saevos experta Podagra dolores,
It comes, ambiguis passibus illa licet:
Sic iter emensis iam nox cum pene rediret,
Urbs his dicta Tyche forte propinqua fuit,
Conditionis ubique suae quaeratur ut hospes,
Has sibi tunc ambas proposuisse ferunt.
Divitis unde viri succedit Aranea tecto,
Et mox ad telae nexile fertur opus.
Sed quocumque loco tunc retia tensa fuerunt,
Mox hanc textrinam qui removeret, erat.
Non vitare potest oculatas undique scopas,
Perdere sic operam saepe coacta suam.
Attulit haec miserae magnos fortuna dolores:
Nam licet hic variis rebus abundet, eget.
Fessa Podagra viri devenit egentis ad aedes,
Vix ubi mendici more recepta fuit,
Cui iam cenanti nudum domus hospita panem
Praebuit, hoc pasci cogitur aegra cibo.
Cumque siti pressa fauces illius hiarent,
Non siccas gelidae ni rigat haustus aquae.
Huic illigna torum praebent quoque scamna cubanti,
Gramine quae nullo, frondeve strata premit:
Sed tenues paleas instratas esse loquuntur,
Haec teneram Laedunt stragula dura cutem.
Vix oriens igitur Sol luce retexerat orbem,
Qui nitido mundi sidere lustrat opes:
Mane viae comitem morbosa Podagra requirit,
Ut peregre coeptum continuetur iter.
Praeteritae duram tum noctis Aranea sortem,
Commutare locum saepe coacta refert.
Munditiem qui damnat heri, quae texere telam
Non solitae sese passa sit artis opus.
Hospitis aegra sui de paupertate querelas
Texit, et has tristi voce Podagra serit.
Cui monstrare suas vibices otia desunt,
Durior impressit quas adamante torus.
Pauperis inde casam decrevit Aranea secum
Hospitis, angustas haec habitare domos.
Iamque intrant quandam tenebris urgentibus urbem,
Hospes ut hic aptum quaerat uterque locum.
Lenta Podagra sua voti non immemor aedes,
Quas ditarat opum copia magna, subit.
Non facile est dictu quantis cumularit bonorum
Hanc titulis, cum iam visa fuisset hero.
Praebet Olorinis is strata tenerrima plumis,
Perdicumque solet qualibus esse genus.
Ut taceam siccas hic vina rigantia fauces
Lesbia, Cretensi sive creata solo.
Ficedulas ut aves, Phasianos, omne volucrum,
Quis in deliciis novimus esse, genus.
Nullaque non huic est convivae exhausta voluptas,
Quam bene qui foveant, non caret ille cibis.
Laeta fuas etiam molitur Aranea telas,
Inque domo tenuis tuta moratur heri.
Iamque sequens operas vacuam velut incolit aulam,
Orbiculare labor sedulus urget opus.
Iam parat ecce novos, iam perficit illa labores,
Quas manuum fingens arte, pedumque facit.
Nullius insidias hic, insultusque veretur,
Liberiusque vicem ceu dominantis obit.
Quae semel accedens vicinam forte Podagram,
Imperii pacem iactat, opesque sui.
Et libertatem miris hanc laudibus effert
Texendi, soleat quale frequenter opus.
Decrevere, domos inopes uti Aranea deinceps
Semper, at augustas lauta Podagra colat.
Ille loco felix alio est, alio ille vicissim,
Quem mutare viris utile saepe fuit.
Sunt ubi divitiae, vis est ibi plurima morbis,
Libertas inopi sub lare maior erit.

BEllerophon, Glauco satus est qui rege Corinthi
Patre, sibi peperit nobile nomen eques.
Hippomenon fert hinc solitum quem fama vocari,
Hinc trahit alati fabula nomen equi.
Bellerus hoc cecidit superante Corinthius armis,
Hoc celebrem facto Bellerophonta vocant.
Argivo sub rege diu cui strenua Praeto,
Facta quidem magni causa favoris erant.
Rex odio quem deinde tamen divexat acerbo,
Huic quod apud dominum falsa querela movet.
Eximium facie iuvenem natura crearat,
Hinc regina furens eius amore calet.
Illa sed effectu vota nefanda carent.
Blanditiis illo nullis cedente repulsam
Passa, feras irae concipit inde faces.
Conatus metuens ne turpes ille marito
Detegat, hic diris dicitur usa modis.
Fecerat hac utens mox sibi fraude fidem:
Pene pudicitiae iacturam passa fuissem,
Vimque coacturi Bellerophontis, ait.
Quod nisi Proete nefas te vindice poena sequatur,
Ut precor hoc in te vindicet ira Deum.
Ficta gravem Regi movet illa querela dolorem,
Qui tamen imprudens nil agitabat, erat.
Ipse quidem veteri vim non intentat amico,
Non impune tamen crimen obire sinit.
Curet ut hunc aliqua fraude perire, monet.
Agenero missum Rex audit ut esse ministrum,
Hunc qui splendidius prose queretur, erat.
Mactatisque novem sollemnem bobus ad usum,
Convivam totidem gaudet habere dies.
Ducebant decimam labentia tempora lucem,
Ecqua sit a Proeto litera missa rogat.
Bellerophon, est haec cui fraus ignota, tabellas
Reddidit, hae dant em tollere caede iubent.
Discit ut a genero quid epistola missa requirat,
Bellerophonta mori Rex meruisse dolet:
Quem tamen ille palam ne poena posceret ultor,
Hospitii motum religione ferunt.
Mittit ut immanem ferro domet ille Chimaeram,
Cui monstri speci es dira minacis erat.
Pars suprema leam referebat, at ima draconem,
Terrificos efflasse ferunt e faucibus ignes.
Quo tormenta faces bellica more vomunt.
Non modo congresse, sed et atrox bellua visu,
Ipsa feri species plena furoris erat.
Quam praestans animi iuvenis vi stravit, et armis,
Lausque triumphantem magna secuta fuit.
Mittitur, infesto victus ut hoste cadat.
Maiores sese hoc non exhausisse labores
Conflictu solitum dicere fama resert .
Vicit ubi Solymos, invadit Amasonas armis,
Femineum sexu, mente virile genus.
Post haec in Lyciam cum bella redire pararet,
Rex alia reducem perdere fraude parat:
Instruit ille fero delestam Marte cohortem,
Opprimat insidiis haec ut adorta suis.
At quam Bellerophon vita spoliavit et armis
Victor, et haud ullum passus abire fuit.
Defensore Deorex tunc intelligit uti,
Crimine famoso nec meruisse mori.
Dimidiae tribuens huic ditionis opes.
Imperiique lubens secum concessit habenas,
Et generum magno fecit honore suum.
Tum vero Lycii, cui fusi caede tot hostes,
Laude triumphantem Bellerophonta vehunt.
Ac veluti divo cuidam dulcissima tempe
Secernunt, et agri luxuriantis opes.
Inter uti segetes hîc , liventesque racemos
Vivat, et arborei germinis omne genus.
Bellerophon illic selices exigit annos,
Sors ea virtutem laeta secuta fuit.
Obscenos studio mores qui vitat, et ignes,
Hunc auctore Deo praemia magna manent.

LArga recumbentem saturarant pabula Taurum,
Corpore qui pingui conspiciendus erat.
More suo qui sic praemansas ruminat herbas,
Dum sua iam tali membra quiete fovet.
Quem cum vidit iners hoc forte quiescere gestu,
Ausus inimice temnere Porcus erat.
Bos quod ali studio, multoque labore requirat,
Reddere non pinguem ni mora longa solet.
Ipse saginari parvo cum tempore possit,
Nôrit in os quamvis non revocare cibum.
At dixisse bovem perhibent, ego lentius escam,
Tu quaevis avido perdidus ore feras.
Afferat haec turpem tibi causa necesse saginam,
Non habiles unum natura creavit ad usum,
Me natura Bovem provida, teque suem.
Res expendendo prudentior esse labores,
Haec intellectu cura vigere facit.

DUra pedes solido cui muniit ungula cornu,
Riserat, illa bovi fissa quod esset, Equus.
Quod fossura pedum properare vetaret euntem,
Nec laeto sineret more salire Bovem.
Respondisse Bovem perhibent: mora cauta salutem
Saepe gradu nobis non properante tulit.
Quicquid agas ullam rem praecipitare caveto,
Festinare mali causa subinde fuit.
CUm Cervo cui forsan erant commercia, Vulpes
Esuriens tali dicitur usa dolo:
Induit haec laxam Monachi de more cucullam,
Atque precaturam se locat ante librum.
Ceu palmas erecta pedes simul illa priores,
Cumque illis oculos tollit ad astra suos.
Deplorans veluti vitae commissa prioris,
Hoc veniam gestu flagitat usa Deos.
Gallinarum ergo (suadent hoc pacta) cohorti
Corvus ut huc illas advocet arte iubet:
Miraque conversae de relligione recenset
Vulpis, et hac animal sanctius esse negat.
Et quid multa loqui refert, ait, ibitis ipsae
Dedita divinis hic rebus ut optima Vulpes
Ferveat, hoc volupe cernere forsan erit.
Sponte sequi vellent ut, quo se verba vocabant
Haec Corui, stolidas ille movebat aves.
Sed monitae Gallo fraudem subolente reverti
Incipiunt, Corui duxerat unde dolus.
Cui credas vigili circumspice mente loquentum,
Ore solent blande verba carere fide.

EDeret in Terram cum verba ferocia caelum,
Dicitur indignis quae cumulasse modis.
Obiciens illi quam ceperit insima sedem,
Nec non desidiam, grandeque molis onus.
Terra loco mundi fundata quod haereat imo,
Hoc sibi dedecori scilicet esse negat.
Immotamque sibi molem gratatur, et orbem
Nil dolet hac caeli mobilitate rapi.
Denique non ullum mea, dixit, inertia laedit,
Nec prohibere meum pondus obesse potes.
Cum tu materiam gyranti volubile cogas
Axe, dari causam fulminis unde facis.
Occupat unde meum quoque pestifer halitus orbem,
Immanique lue strangulat omne genus.
Efficiens humili mortales pectore vivant,
Praecipue virtus est ea grata Deo.
Quos sua praestantes naturas dona fatentur,
Praebuerint magnis femina saepe malis.

FAma refert Animum morientes corporis artus
Deseruisse, mori nescius ipse manet.
Cum prius hoc ergo, coepit quam putre resolvi,
Interno tumidum forte vapore foret:
Audet iners stolide vanum iactare tumorem,
Quo sibi mirifice iam placuisse ferunt.
At durare diu non illum posse tumorem,
Indeque mox animus damna futura docet.
Saepe tumens stolido quis iactat inania fastu,
Prodere stultitiam verba superba solent.

FOrte videns nautas conscendere Simia malum,
Hos imitaturae stulta parabat opus.
Dissuadente, movent quem forte pericula, Coruo,
Non ea cui morem caeca furore gerit.
At simul antennas contingeret illa, cerebro
Vertigo miserae vexat oborta caput.
Qua delapsa graves transtrisque afflicta dolores
Sustinet, his equidem pene coacta mori.
Iam solio modo Rex discesserat unde propinquat,
Occupat hoc demens, iamque superba sedet.
Decidens Vulpes accedit, et ecquid agendum
Imperet, hoc veluti prompta subire rogat?
Hanc astare iubent, se reginamque tueri
Simia, ceu dominae verba potentis habet.
Quin ego te moneo Vulpes hinc ocius, inquit,
Abripias, tardet nunc mora nulla fugam.
At quia despiciens haec stulte dicta superbit,
Hanc praedam nacti pene fuere canes.
Ante revertentem dominum procurrerat horum
Turba, fugam frustra qua veniente parat.
Mordicus arripiunt, rabidoque hanc ore fatigant,
Et laceram linquunt, seminecemque canes.
Est sua cui sero iam deplorata cupido,
Et quae stultitiae damna pudenda tulit.
Sponte geras facito morem mox recta monenti,
Ne referas, sero qui sapuere, Phrygas.

QUod tam cognatas, quam nullo sanguine iunctas
Vitet aves, perhibent Passeris esse genus.
Unus ut ex illo se non iactare veretur,
Quod sine pennigero se grege vita iuvet.
Seque ita vivendi felicem praedicat usu,
Non hanc stultitiam passa refutat apis.
Dulcius augusto cum coetu degere vitam,
Et sapienter idem tutius isse docet.
Moribus humanis uti, coetusque tueri
Convenit, hac nati nos quia lege sumus.

FOrte videns quod aperta forent Ovis ostia, caulam
Linquit, et incautam quo rapit ardor abit:
Hac temere gaudens quae libertate vagandi,
Exsultare videns hoc corrigit obvius oestro
Cervus, et errantem sponte reducit Ouem.
Demonstrasset ubi non hic impune vagari
Posse, quod hic rabidis sint sua lustra feris.
Servitii qui non scit honesti ferre laborem,
Hauserit hunc olim deterioris onus.
Expedit, haud ipsi mores qui rite gubernant,
Servitio domitum pectus habere suum.

E tenui nubes nata vapore fuit.
Orta sit unde, suam ne deserat illa parentem
Tam cito, materno Terra favore monet.
At spreto monitu nubes elata sub auras
Ocius a vento disiciente perit.
Scilicet elatis animo Deus ipse resistit,
At qui sunt humilis pectore, sponte vivat.

QUam volucrem natura datis effecerat alis,
Se Formica gregi consociarat Apum.
Respuit alveolis haec brumae tempore claudi,
At vacuam pellunt, nilque in commune ferentem,
Formicae, secum non habitare sinunt.
Cereaque obstructo iam tecta foramine non hanc
Admittunt, recipi non potis illa fuit.
Quemque suo secura loco consistere res est,
Qui sapit hunc temere deseruisse cavet.

ESt fera, cui validae grandi sunt corpore vires,
Quamque tegit clypei squamea more cutis.
Cuique suis cornu de naribus eminet unum,
Nomen ab hac specie Rhinocerotis habet.
Conspicit ex genere hoc Corvum cum rupe sedentem
Sustinet hanc omni nitens incurrere rupem
Robore, credibili vis ea maior erat.
Deturbare volens concusso monte volucrem,
Impetus effectu sed caret ille suo.
Tanta fatiganti rupem violentia cornu
Frangit, et hoc casu robur inerme facit.
Haec mala maerentem deridet inertia Vulpes,
Hunc ibi quam perhibent praeteriisse locum.
Adque evertendas alia indicat arma requiri
Rupes, at vox haec sera monentis erat.
Ni regat audendi validas prudentia vires,
Exitii causam saepe ciere solent.

SIlvestres Asini, Graius quos dicit Onagros,
Esse pigri caelo nube carente solent.
At si turbato caligent aere nubes,
Lascivire ferunt, laetitiamque sequi.
Simia quorum uni datur obvia Sole sereno,
Tam nitido tristem quae videt esse die.
Et cur aspicio talem, cur tristis es, inquit,
Tene sat his signis ipse valere putem?
Sic soleo, respondit, ubi est sine nubibus aer,
Non nisi sit plane turbidus, ille vivat.
Huic ea: quod situ mundo laetante laboras,
At tristante soles laetior esse, vale.
Sunt, ita perversis gaudent qui moribus uti,
Ut gestu faciant conveniente nihil.

CAndida praecipiti delata Columba volatu
Quo ridente parum moror emendabile damnum,
Illa doloris habens tale levamen ait:
Est mea mundities, at tu squalescere gaudes,
Hoc te perpetuo, me velut illa iuvat.
Dixit, et elimem iam puri fluminis undam
Accedens maculas eluit illa suas.
Possit ut immeritis aspergi noxia labes:
Illa tamen vero nulla patente manet.

VEnatura cibum ieiuna Ciconia Ranas,
Aut Mures, tali dicitur usa dolo:
Subter aquis Ranae solito cum more laterent,
Atque darent tutum Muribus antra locum.
Venit, iners quaedam quem Rana colebat, ad amnem,
Muribus hic odium conciliare parat.
Sese audisse refert Ranis convicia Murem
Dicere, qui rabido sparserit ore minas.
Seque duas, ternasve unum certamine Ranas
Si certare velint vincere posse ferat.
His accensa minus vel aperto proelia campo
Velle sequi sese Rana furenter ait.
Accedens simili tunc fraude Ciconia Murem,
De Ranae fastu verba, minisque facit.
Quam iactasse, decem victrix quod sternere Mures
Posset et hoc nullo pene labore, refert.
Audit ut haec saevam Mus excandescit in iram,
Et cum Mure fero bella geramus ait.
Designare locum pugnae iuvat huius aperto
Aequore, possit ubi res animosa geri.
Huc bellatores stolidi cum forte venirent,
Hos avido praedam gutture fecit avis.
Inter sese odiis saepe furentibus ardent,
Hostibus hi fieri praeda pudenda solent.

QUod foret aureolis audiverat India venis
Quidam, quodque alias dives haberet opes.
Hanc adit ille viae per mille pericula terram,
Cui tamen optato spes sua fine caret.
Reddat inaccessos hic cum custodia montes,
Quam vigili dirae lumine gryphes agunt.
Spem periisse dolens sic ille, viaeque laborem,
Saepe parum prudens, quae non contingere possunt,
Expetit, effectu spes sed inepta caret.

CArmina qui vulgo sibi facta referre solebat,
(Cydicus hic Graio nomine fertur) erat.
Posceret hunc olim quaedam cum Simia vestem,
Illa quidem voto laeta potita fuit.
Mox datur aureolis distincta, decoraque filis
Vestis, at haud donum conditione caret.
Ut sinat ipsa, datur, collum vincire catenis,
Hoc seruire modo stulta coacta fuit.
Quos iuvat illecebris vitiorum plena voluptas,
Perpetuo servos hos ea saepe facit.

ULceris exsugens infecti virus Hirudo,
Attrahit huic quicquid paene cruoris inest.
Cogitur unde mori diro differta veneno,
Illa sequens avidam poena perire facit.
Ingluvie non est immanior altera pestis,
Quae celeri plures turpiter ense necat.

TErra quod a Caelo mox auferrentur in auras,
Umores stolido questa dolore fuit.
Namque recepissem ni, non hos reddere possem,
Huic Caelum placide more loquentis ait.
Gratia maior inest mentis, quae mutua fiant,
Convenit alternas illa referre vices.

Nereus, dum recipi tu sinis, Amnis ait.
Est qui largus opum, caret hic bene fine merendi,
Fontis ut irrigui vena perennat aquas.

CErnit Apem, laetis ea dum circumvolat alis,
Ebrius, atque sequi niteris ecquid, ait?
Huic Apis: aerio capiunt me dulcia succo,
Molliter est illis res mihi grata frui.
Huc, ait, accedens ergo nunc largius hauri,
Quod tibi suave dabunt pocula plena merum.
Dona forent illi sed cum contraria Bacchi,
Dulcia quantumvis vina refugit Apis.
Omnibus haud eadem noris iucunda videri,
Parce voluptati deditus esse velis.

CUm liquor effusi super amne nataret Olivi,
Hoc onere indigne se tulit unda premi.
Dante quod umores sese hauserit illius arbor,
Ut fecunda suas gignere posset opes.
At quia curat aquam nil, mox correptus Olivi
Consumi rapido coepit ab igne liquor.
Flammeus interea nil undam conficit ardor,
Qui minus hac vires ille morante valet.
Pro meritis pravi non respondere laborant,
Est sua simplicitas noxia saepe bonis.

HUmanas species effinxerat arte Prometheus,
An concors sint hae turba futura probat.
Ante, caput reliquo quam trunco corporis addit,
Quem sedes animae debet habere locum:
A se facta recens capita indidit omnia sacco,
Et montem cupiens scire futura petit.
Laxato faciens hinc sacco effusa revolvi,
Sic num conveniant illa probare cupit.
Tunc alio fert hoc, alio suus impetus illud,
Collidique feris ictibus illa facit.
Hinc notat ingeniis discordia quanta sit horum,
Cum capitum numero quae fore multa videt.
Sunt homines numero quot habent tot pectora mores,
Et sibi praecipue quisque placere solet.

COeperat effigies hominum formare Prometheus
Illius huc venisse ferunt Epimethea fratrem,
Rex alias illo forsan agente suas.
Qui pulchras operum species ubi vidit, et artem,
Mox imitatrices coepit habere manus.
Deque luto formare rudi simulacra virorum,
Hac fratrem cupiens arte referre suum.
Dicitur haec etiam sollers animasse Prometheus,
Vidit ubi forsan mixta iacere suis.
Quae tamen esse potest longe diversa probari,
Quod non illa forent unius artis opus.
Posteritas testetur adhuc ceu vafra Promethei,
Nata parum soboles fratre parente sapit.
Nec sunt naturis homines, nec moribus idem,
Hic hebet, ingenii viribus ille valet.

COmedebat Equum generosae stirpis origo,
Qui specie praestans viribus acer erat:
Huius ubi quondam sessorem terga ferebant,
Et Phalaris belle corpora compta forent.
Subsultans, gestuque ferox, animoque superbit,
Calcar ubi lateri subdidit huius eques.
Auditoque tubae sonitu tremit, et micat aures,
Pugnae stare loco nescius optat opus.
Cruda fatigassent huic sed cum proelia vires,
Iamque afflicta gravi vulnere membra forent.
Vix servatus ubi tunc ad praesepe rediret,
Non magis huic animi signa ferocis erant.
Demittens aures, iram, flatusque remittit,
Estque recumbentem pigra secuta qives.
Dulcis inexperto belli non vera voluptas,
Nam mala non illi parva subesse solent.

FIniit emeritos vir honesti nominis annos,
Cui bona thesauri splendidioris erant:
Unicus esset opum cui cum modo filius haeres,
Dicitur hunc olim praemonuisse parens:
Esset ut huic patrias, et avitas cura tuendi,
Imminui temere nec pateretur opes.
Sed velit ad seros ut conservare nepotes,
Hoc numquam vigili mente remittat opus.
At proscribit iners mox fundos aere paternos,
Cum sua iam fuerant fata secuta patrem.
Coeperat hoc pacto cui magna pecunia cogi,
Quam sibi mercando crescere posse putat.
Elocet hinc si quam lucroso faenore partem,
Ac si mercis opes parte frequentis emat.
At non ille suam sortem, usuramve recepit,
Magnaque naufragio damna subinde tulit.
Cum lucro merces hae nec potuere revendi,
Infelix inopem sors ea pene facit.
At bona iam sero sic ille paterna reverti
Cogitur, haud quorum copia dives erat.
Huic bene vivendi sic est amissa facultas,
Qui reliquo vitam tempore pauper agit.
Grata Deo pietas non temnere iussa parentum,
Hanc sua virtutum praemia magna manent.
Peius avaritiae nil crimine, caeca cupido
Ferre graves casus saepe coegit opum.
Sorte fruens laeta si quis meliora requirit,
Saepe pati stulte deteriora solet.

QUidam indagando fessis cum viribus essent,
Est ea quos toto cura secuta die.
Qui quia venandi frustra trivere laborem,
Impendente domum nocte redire parant.
Quae struit insidias Gallinis callida, Vulpem
Agricolae cernunt protinus ante casam.
Immisere canes illi, votoque potiti,
Non sinit haec vacuos praeda redire domum.
Fortuito bona saepe solent obtingere casu,
Quae tibi non ullo parta labore forent.

VAsa dolo quidam mandans argentea terris.
Ignoto lateant fure sepulta facit.
Tempore post longo, furtum cum fama taceret,
Protulit, et tandem vendere coepit homo.
Fraus insperatum sic prodidit agnita Furem,
Occultata diu quamlibet ante foret.
Temporis indicio fieri manifesta videmus,
Inquirente tamen nemine vera licet.

SCilicet a solitis est dicta Monedula furtis,
Exercere rapax quae perhibetur avis.
Furacem perhibent nitidas auferre monetas,
Inde suum quidam nomen habere putant.
Ex genere hoc quaedam cum castigata parenti,
Vellet ut haec tandem furta cavere, foret:
Rettulit esse suum lusum indulgere rapinis,
Quas ex more sibi dulce sit usque sequi.
Esse docente nefas tales committere ludos
Matre, nec haec avium facta decere genus.
Parva rogare suam fuit ausa Monedula matrem,
Numquid et ipsa pari luserit usa modo?
Quae lusisse refert, sed desuevisse rapinis
Mature, similem se gerat illa monet.
Qua dicente geram, sit ubi iam grandior aetas,
Fac tamen hoc possis, provida mater ait.
Est quia nil adeo grave, quam consueta relinqui,
Quae facit assiduum crebrior usus opus.
Redditur et vitium, et virtus insignior usu,
Ne studio facias turpia, neve ioco.

AUstero sapiens non suscipit omina vultu,
Multa sed idem hilari fronte serenus agit.
Nec tetrici semper dicunt laudanda Catones,
Plus olim gravibus dicta iocosa iuvant.
Saepe graves sumit vultus, et saepe reponit,
Omnia vir prudens pro ratione facit.
Phoebus ut obducta quondam senube recondit,
Et nitidum quondam reddit in robe diem:
Ex animo sapiens sic nubila dimovet olim,
Affectuque gravi corda carere facit.
Atticus humano nil praestans pectore Timon,
Invidiae vultu nuntia signa dabat:
Non ita, cui mentem sapientia vera gubernat,
Esse vir aeterno more severus amat.
Non solet ille loqui sunt quae modo seria dictu,
Quin his ridiculo misceat ore iocos.
Et quo quisque virum longo prudentior usu,
Usurpare scit hoc doctius ille sales:
Ardua fecundos sic nunc tractare Poetas
Argumenta, sequi nunc leviora iuvat.
Qui virtute ducum res gestas scribit, et armis,
Grandeque Maeonio carmine lusit opus:
Et canit opponi consuerit ut Hector Achilli,
Cum daret hunc nondum Pelias hasta neci:
Utque fatigarint Troiae res urbis Achivi,
Aeneasque fugax duxerit inde suos:
Hoc opus ut puero quaedam simulacra referrent,
Pace quod et bello gesta bimembre canit:
Lusit ut in Ranas ausi sint proelia Mures,
Fusus et instar aquae fluxerit ense cruor.
Fingit ut e tergo sit Ranae excussus in undas,
Visere dum stolide regna marina cupit.
Unde fero tandem sint proelia mota tumultu,
Dum parat ulcisci facta palustre genus.
Iuppiter effuso large sed sanguine Cancros
Mittit, et hoc pacto pugna dirempta fuit.
Sic dum bella movent re non cogente Tyranni,
Caedis inexhaustae saevit amore furor.
Dum Deus externos his vindex concitat hostes,
Qui solitos temere bella movere domant.
Dum serit ex aliis alias discordia lites,
Fit reus iniuste qui movet arma Deo.
Hanc tibi Musa ioco doctrinam pingit Homeri,
Militis huic obeunt Ranaque Musque vicem.
Ingeniosa graves res haec figmenta figurant,
Haec hominum casus ludicra pugna refert.
Quam sermone loquens Graio cum luserit auctor,
Perspicue Latiis est mihi versa modis.
Illa quod auditu sint, et iucunda relatu,
Proelia ridiculi militis omen habent.
Reddit aroma cibos ceu gratos nempe palato,
Seria sic dulci mixta lepore iuvant.
Carole nobilium iuvenum augustissime Fuchsi
Flos, et Pierii cultor alumne chori:
Pro candore tuo pro, quam profiteris, et ornas,
Te compellari fac pietate sinas.
Huic veniam facto quia causa probanda meretur,
Consilii ratio suadet honesta mei.
Vivere nobiscum tua cum te fata sinebant,
Sincere nostris rebus amicus eras.
Et iuga Parnassi quo tum ductore petebas,
Huic ego amicitiae nomine carus eram.
Hunc proprio Micaela, Probum cognomine dicunt,
Omen utrique suum dulce subesse putem.
Namque probant hunc esse, refert quem nomine, mores,
Qua colat ipse Deum, non probitate carent.
Ut te nobilitas tua, sic hunc arte Magistrum
Ingenii praestans ornat honore decus.
Cum sit uterque mihi sese testatus amicum,
Me memorem vestri res ea iure facit.
Impulit illa tibi Generose poema dicarem
Causa, tuae iuvenis sanguine clare domus.
Tale poema quidem, quod nec sit inutile lectu,
Hoc quia Lectorem multa monere potest.
Quodque legi dignum probet inde petenda voluptas,
Materiae genium, quo capiaris, habet.
Musa iocis bellum mirabile finxit Homeri,
Militis hic partes Ranaque Musque gerunt.
Illa notant hominum stultos commenta furores,
De re saepe levi bella ciere solent.
Haec cum Graia forent, nostris sunt versa Camenis
Scripta, loqui quo gens more Latina solet.
Haec virtute tui praestans o Carole donis,
Ingenii priscis orte dicamus avis.
Carole, promittens se nominis omine quondam
Hunc fore, cui fuerint fortia corda, virum.
Quo caput imperii dici sua fata volebant
Nomine, quem Magnum fama secuta vocat.
Non dubito, tua quod satis arguit indole virtus,
Quin sis insigni laude futurus Eques.
Quin, si pro patriae sit iure necesse moveri
Arma, velis quondam fortiter arma sequi.
Ridiculi dices quae militis agmina, mitto,
Rem cum Mure ferox Rana minace gerit.
Illa tamen possint ut ludicra proelia credi,
Conflictus hominum pugna iocosa refert.
Terreat ille tuam sed non exercitus aulam,
Densa sit haec numero turba, frequensque licet:
Admittas facito, tolles hoc milite nomen
Ipse tuum, fama clarior huius eris.
Tabida quam morsu res non aboleverit aevi,
Non sinet hanc genio Musa carere suo.
Donec erunt, hic quae pugnas animalia tractant,
Forte meo vivax carmine semper eris.
Quicquid id est, placido, quod mittimus, accipe vultu,
Et mitti studio Carole crede tui.

PRincipio Musas huc ex Helicone vocarim,
Auspicio cantus in corda calentia migrent
Hae mea, quem nuper scribentum more notavi.
Lis immensa, feroque ardentia bella tumultu
Sunt cupidas hominum versu vulganda per aures.
Terrigenum aequando Mavortia facta Gigantum,
Talis erat referens haec olim exordia sermo:
Mus urgente siti, ac suadente cupidine Felem
Vitandi, barbam vicinis admovet undis
Delectatus aqua dulci, quem forte bibentem
Limnocharis praestans ortu videt, illaque fatur:
Ede quis hospes, et unde, satum quo sanguine iactas?
Omnia vera refer, nil ut te fingere discam.
Si dignum arguero, mox ad mea tecta reducam,
Et cum grata gulae, tum te digna hospite promam.
Rex ego clarus avis Physignathus, aula palustris
Me colit, atque omni dux praesum tempore Ranis,
Meque potens Peleus, atque Hydromedusa marito
Mixta suo Eridani genuerunt amnis ad undam.
Iam quia te pariter praestantem, aliisque priorem
Sceptrigerum agnosco fortemque ad prelia regem:
Eia age sponte tuam nobis edissere gentem.
Haec cui respondens Psicharpax nomine fatur.
Ortu insigne suo genus o quid amice requiris,
Quod Superique, hominesque, aviumque quod agmina norunt?
Me dixere mei Psicharpaga, regia proles
Magnanimi sum Troxartae, genere inclita mater
Lichomyle sata Pternotroctae sanguine regis.
Lignea cista locum parienti praebuit, escam
Illa nuces, ficusque mihi, et genus omne ciborum.
At cum dissimiles natura crearit, amicum
Me qua lege pares, cum sit tibi vita sub undis,
Carpere mos nobis, hominum quae grata palato,
Non mihi ter pistam negat arca rotunda farinam,
Extensam multa nec de sisamide placentam.
Non deest perna mihi, tunicis redimita nec albis
Hepata , nec, de lacte recens qui caseus albet,
Nec de melle cibus, vel Diis quo suave sit uti,
Nec quemcumque parent hominum ad convivia victum
Arte coci, varie docti condire sapores.
Non fugio, cum dira movent iam bella tumultum,
Ancipitem accedo sed primus ego ordine pugnam.
Non timeo vel vasta virum sua membra ferentem,
Sed clam nocte peto lectum, et pede mordicus adsum
Arrepto, dolor inde tamen non occupat artus,
Grata quies oculos, nec me rodente relinquit.
Ipse duos timeo terris tamen omnibus hostes,
Accipitrem, Felemque, movent magnum usque dolorem,
Tendiculam metuo simul, unde dolosa mihi mors.
Praecipue Felem, nobis quae prima nocendo est,
Non raphani, aut caules me, sine cucurbita Morem,
Seu virides betae capiunt, apiive sapores,
Illa cibum praebent vobis habitantibus undas,
Huic ibi subridens contra Physignathos inquit:
Ventris amice bona ostentas, quoque plurima nobis
Terra quidem, atque amnes visu miranda ministrant,
Praebet utroque modo Ranis Saturnius escam:
Et saltamus humo nos, corporaque abdimus undis.
Quod si scire voles, labor haud gravis ista videndi.
Ipsa veham tergo, tu ne excutiare, tenebis,
Ut nostram venias ita laetior hospes in aulam.
Haec ubi dixit: iners superinsilit advena tergo
Illius, et teneram cervicem apprendit iturae
Mus utraque manu, liquidas ita tranet ut undas.
Quem primum exercent vicino gaudia portu,
Remigis hunc Ranae sunt illa secuta natatu.
Sed quia caeruleis lacrimans iam mergitur undis,
Stultitiam increpitans iam sero ab fronte revellit
Ille comam, et stringens pede ventre haerere laborat.
Cor tremit insueto, et cupienti cernere terram:
Unde gemiscentem mox frigidus occupat horror,
Et iam sudat aquis ceu remum ducere caudam.
At mox caeruleas magno clamore sub undas
Fertur, et immoriens has eiulat ore querelas:
Impositu olim humeris onus haud ita gessit amoris
Taurus, ubi Europen Cretae transmisit in oras,
Ut dorso remex me ad tecta palustria vectat
Rana levans albo pallentem e flumine Murem.
Iam quia monstrum immane draco se nantibus offert,
Cervicem aequoreis altam qui surrigit undis.
Apparente pavens altum illo Rana petivit,
Haud reputans qualem iam perdat in amne sodalem.
Sese abdens fundo fugit atram exterrita mortem,
It miser interea Mus tergo excussus in undas.
Iam petit ima, natans summo iam gurgite fertur,
Calcitrat: ast mortem vitandi nulla facultas.
Huic onus amne pili rorantes grande trahebant,
Immoriens undis hanc edidit unde querelam:
Non haec facta Deos Physignathe dira latebunt,
Ceu de rupe tuo dorso deturbor in undas.
Non prior in terra me pessime viribus esses,
Pancration, luctamue licet, cursumue moveres.
Linquor aquis, oculo Deus omnia vindice cernit,
Muribus effugies haud poenam ultoribus olim.
Haec effatus aquis animam exspiravit: at illum
Lichopinax residens tum ripae mollibus herbis
Vidit, et exululans celeri pede nuntius ibat
Muribus, haec audita gravem quibus excitat iram
Causa, suos ergo praecones mane iubebant
Cogere murinam Troxartae ad limina gentem,
Infelix genitor Psicharpagis ille perempti,
Corpus inane procul mediis qui nabat in undis.
Hi venere novam cum lucem aurora reducit,
Rex quibus assurgens de nati haec funere fatur:
Ipse feram quamvis mala plurima solus amici
Ex Ranis, vos nunc communia fata fatigant.
Tres miser amisi diro discrimine natos,
Felis adorta neci primum infensissima misit,
Illa ferox praedam cum penderet ante cavernas,
Arte virum misere crudeli concidit alter,
Demeret incauto cum machina lignea vitam,
Decipulam dicunt inventam perdere Mures.
Sic, ego quem cum matre parens ardenter amavi,
Mersit aquis odii fervens physignathos oestro.
Ergo agem agnanimo nos Marte feramur in hostes,
Non nisi muniti fera bella decentibus armis.
His monitis cuncti persuadet ut arma capessant
Martis amore feri, quem belli cura fatigat.
Hirsutis habiles ocreas iam cruribus aptant,
Cortice de viridi quas effinxere fabarum
Instantes operi, quas huic de nocte cavarant
Vinctum etiam ex corio calamis thoraca gerebant,
Esse ferunt captae quem factum e tergora Felis.
Cornea pro clypeo pars est avulsa lucernae.
Quin et acus longas, solidoque ex aere gerebant
Martis opus, galeasque cavae nucis agmina testas.
Sic equidem armati stabant ad proelia Mures.
Hoc ubi cognorunt, coëunt e flumine Ranae,
Consilium inveniant non rebus inutile belli:
At fera seditio dum scire sit unde laborant,
Ecce manu qui fert praeco sceptrum, imminet illis,
(Tyroglypho forti cretum aiunt) Embasichytros,
Ille malum indicens bellum sic ora resolvit:
Nuntia magnanimi haec misêre minacia Mures
O Ranae, armari vos ad certamina poscunt,
Nare cadaver aquis quoniam Psicharpaga nôrint ,
Cui vitalem atrox Physignathus abstulit auram.
Vestrum invictae ergo quae vivitis, edite pugnas.
Haec effatus ubi est, disparuit, hausit ut aures
Nuntia vox belli, tumidas formidine Ranas
Movit, at incusant quoniam, Physignathos inquit,
Non ego amicae occidi, aut Murem occumbere vidi
Suffocatus aquis, temere dum lusit ad amnem,
Moliri cupiens Ranarum ex more natatus,
Cum nunc me accusent scelerati, verum age nobis
Invenienda via est hac usos fraude necandi.
Crediderim ipse quidem quae consultissima, dicam:
Membra feris omnes munitas proderit armis
Stare loco summo, praeceps qua ripa sub amnem est,
Mox ut ubi in nos his erit impetus acer eundi,
Prendendo galeas, quicumque eat obvius, hostem
Hinc ipsum pariter mittamus, et arma profundo,
Vis suffocet aquis exsortes illa natandi,
Sic potiemur, ubi victi cecidere, tropaeo.
Ista loquens sese induerent effecit ut armis
Omnes, crura legant foliis squalentia malvae.
Pro thorace tegunt virides fera pectora betae,
E foliis habile aptatis fit brassica scutum,
Iuncus acutus opemque, usumque his praebuit hastae,
Pro galeis obeunt subtiles tempora conchae.
Sic summa stabant armatae ad proelia ripa,
Vibrabantque hastas, animosque impleverat ardor.
Ipse Deos viso quo caeli cogit in arcem
Iuppiter ostendens numerum horum et robur et iram
Quam densi, magnique gerant, quam fortiter hastas,
Centauri moveant quo bella, aut more Gigantes,
Subridens blande qui Ranas, que Deorum
Mures forte iuvent, rogat, affaturque Minervam:
Praesidio mea Nata feris num Muribus ibis,
Per fanum exsultare tuum qui turpiter audent?
Nidor et esca iuvant illos adolentibus aris,
Iuppiter haec, quem sic affata Minerva vicissim est:
O pater afflictis num muribus ipsa venirent
Auctor opis nostrae, me damna tot unde fatigant?
Qui lychnos olei causa, qui saepe coronas
Destruxere? tamen plus haec facta improba mordent:
Corrosere mihi, cui fila tenerrima, peplum,
Quod tramam intexens tenui de stamine nevi.
Confecere foraminibus, nunc institor urget
Usurae pretium, illa mihi res commovet iram,
Utendam ille dedit, nequeo quam reddere, tramam.
Non ideo ipsa tamen studeam succurrere Ranis,
His quia mens etiam est in me non firma, recenti
E bello rediens cum iam defessa iacerem
Munere egens soni, me non clamosa tumultu
Turba quiesse tulit, sic noctem insomnis agebam
usque dolens caput aegra, vigil dum clanguit ales.
Verum agite auxilio Superi cessemus ab omni,
Ne ferat e nobis quis acuto vulnere telo,
His quia pugnarint, eat ut Deus obvius illis,
Quin caeli libeat speculari ex limine pugnam.
Dixerat: huic alii non Di parere recusant,
Iamque loco coeant conspirant ocius uno.
Ecce duo belli praecones signa ferebant,
Ingentesque tubas culices per inane trahebant,
Signabantque feros belli clangore tumultus,
Iuppiter ipse gravi simul intonat omine pugnam.
Primum hastae Hipsiboas Lichenora sauciat ictu,
Stantem inter primos, secta iecur haurit et alvo,
Corruit in faciem, et foedatur pulvere crinem.
Troglodytes iaculo dehinc Peliona peremit,
Pectore iam medio validam abdens fervidus hastam,
Mors domat atra, fugaxque e corpore vita recessit.
Seutlaeus feriens cor strangulat Embasichytro,
At furor Artophagi Polyphono sauciat alvum,
Cui collabenti vis vivida deserit artus,
Quem cum Linocharis pereuntem hoc cerneret ictu,
Troglodytae saxo anticipans quatit ille molari
Cervicem mediam, huic oculi traxere tenebras,
Huc iam Lichenor fulgentem dirigit hastam,
Quae nec aberrabat, partemque per hepatis ibat,
Crambophagus quo viso imis celer insilit undis,
At nec sic evasit, eum atrox impulit hostis
Respirare vetans, caesi cruor inficit amnem,
Et iuxta ripas expandi corpore coepit,
Ac pingues venas iactari atque ilia fluctu.
Limnisio caesum victore Tyroglyphon aiunt
Pternoglyphum aspiciens Calaminthius horruit hostem,
Proiciens clypeum, unde metu subit anxius amnem.
Pternophagum Hydrocharis domat acri vulnere regem,
Illidens fronti saxum estque effusa cerebri
Per nares pars huic, et terra cruore madebat,
Lichopinax leto dat honestum Borborocoeten,
Insultans hasta, caligoque hausit ocellos,
Prassophagus visum apprendens pede Cnissodiocten,
Atque tenens nervum ille manu suffocat in undis.
Psicharpax sociis parat esse cadentibus ultor,
Qui iecure in medio secta Pelusion alvo
Percutit, ille cadens animam nigro immolat Orco,
Pelobates videt, atque luti molitur in hostem
Massam, et commaculans frontem prope lumine privat.
Ille pudore dolens forti raptabat ab agris
Grande manu saxum, nec onus leve pondere campi
Pelobatae feriens crus, hunc praefracta supinum
Tibia dextra pedum collabi in pulvere cogit.
Sed quem Craugasides vindex ferus ibat in hostem,
Alvum illi mediam mucrone secabat acuto
Iuncus, ut in terram fluerent effusa perempti
Viscera, sintque secuta reductam protinus hastam,
Sitophagus tantas cernens in littore caedes,
Bella fugax claudo pede linquens acriter horret,
Desilit in fossam ille trucem vim vitet et iram.
Troxartes feriens Physignathon in pede summo
Fecit, ut abripiens saltu se ferret in amnem.
Semianimum ille natans sed ad huc spirare sub undis
Sese iterum huic infert, atque ardet amore domandi,
Pene necatum oculis Prassaeus in amne natantem
Hausit, et hunc iunci mucrone petivit acuti,
At penetrans haud scutum acies obtusa resultat.
Mus erat ante alios praestans florentibus annis,
Belli expertus, et Artepibulo cara parenti
Laudato soboles, vel Marte ferocior ipso,
Et Mures inter pugnandi robore princeps,
Verba superba loquens audax qui stabat ad amnem,
Se bellatrices valiturum exscindere Ranas,
Remque secuta fides foret, huic tam vivida virtus,
Sentiet hoc subito ni Rex hominumque, Deumque,
Ni ferat auctor opem Ranis pereuntibus ultro.
Qui caput ecce movens hanc sustinet edere vocem:
Magnum opus o superi fore iam mea lumina cernunt,
Non me voce parum Meridarpax movit ad amnem,
Ira trucidandi cui Ranas, Pallada mitti,
Aut Martem refert solitum arma ciere tumultu,
Qui quamvis acrem a pugna desistere cogant,
Iuppiter haec: Mars cui respondens talia fatur:
Nec vim Pallas habet tantam; aut ad proelia Mavors,
Possit ut hanc Ranis tam diram avertere pestem.
Verum age eamus opem nos omnes ferre parati,
Sive tuum emittens iaculum ingens sparge fragorem,
Quo Titanas ovans acres in bella trucidas,
Quoque ligas olim Enceladum, et fera corda Gigantes,
Rettulit haec: ardens iaculatur ab aethere fulmen
Iuppiter, hac magnum vi qui tremefecit Olympum,
Misit ubi ille suum hoc iam formidabile telum,
Iamque manu tortum ingenti stridore volavit,
Terruit hoc Ranas, et Mures ille tumultu.
At ne sic Murina metu deterrita cessant
Agmina, quae Ranas exstinguere caedibus ardent.
Ipse misertus opem Ranis ni Rector Olympi
Ferret, agant qui vi tutores vindice mittit.
Excitat, incudes veluti quorum ardua gestant
Dorsa, manus uncae, oblique vestigia torquent,
Ora minantur acus cutis est his durior ostro,
Naturae dono testa ossea muniit artus,
Late terga patent, humerisque micantibus ardent,
Blaesi, nervosaeque manus, a pectore spectant
His oculi, octonique pedes, manuumque prehendi
Arte tibi nequeunt, quos dicunt nomine Cancros.
Muribus incidunt hi caudas ore pedesque,
Atque manus, hastarum aciem quoque dura retundunt
Dorsa, fero Mures frustra quas robore torquent.
Non iam stare metu qui Cancrorum amplius audent,
Inque fugam versi sunt, et Sol occidit umbris,
Uno exhausta die sic proelia tanta quierunt.