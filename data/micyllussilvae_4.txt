AERIAS igitur tu nunc contendis ad Alpes,
Pars animi pridem magna Mylee mei?
Et patria, et natis petis Itala regna relictis,
Ut titulo redeas ditior inde novo?
O mihi si veteres reddat modo Iuppiter annos,
Sitque vigor membris, qui fuit ante, meis.
Quam cupiam tecum longos errare per agros,
Pinguiaque Oenotrii culta videre soli.
Euganeosque sinus, Phrygiique Antenoris urbem,
Inque ipso (mirum) condita tecta salo.
Qua fumans Aponus, quaque irrigat arua Timavus
Arua Pylaemeneis quondam habitata viris.
Hinc Mutinam, et Parmam, et vicinae tecta Cremonae,
Et quae Thebanae nomina vatis habent.
Qua Padus irriguos fecundat flumine campos,
Et iuxta liquido Mintius amne fluit.
Nec procul Heliades stillant electra sorores,
Dum casum fratris, duraque fata gemunt.
Parte alia ripas iactat Ticinus ovantes,
Et modo Gallorum nobile clade solum.
Quaeque alia aut aevi celebravit fama prioris,
Aut aetas hominum misit in ora recens.
Singula quae cupido lustrarem lumine tecum,
Pascerem et obtutu pectora laeta novo.
Sed quia non eadem est vitae data cuique potestas,
Meque aliis curis Dii voluere premi.
Interea hoc veteris paruum cape munus amici,
Sitque tibi pro me nostra Thalia comes.
Vade bonis avibus, noster, vade Hercule dextro,
Propositique tenax perfice laetus iter.
Sic tibi sit facilis divini numinis aura,
Sic faveant studiis fata, Deusque tuis.
Quique olim mediis Solymos seruavit in undis,
Cum parte immotum staret utraque fretum.
Idem te tegat, et per tanta pericla viarum,
Te reducem nobis reddat et incolumem.
Quid quaeso facis o Mylee noster,
Quid tanto spatio facis dierum,
Versus, an pueros, an horum utrumque ?
Oblitus veteris quod es sodalis.
Nec visis vidua domo sedentem
Et secum mala multa cogitantem.
An talem titulus facit superbus,
Et nuper Latiis relata terris
Fama, et nomen, et amplitudo honoris
Sed non es puto tam superbus ipse,
Necte dum pudet omnium tuorum.
Quae si vera puto, memorque nostri es,
Huc ad me venias Mylee noster.

Quid quaeso facis o Mylee noster,
Quid tanto spatio facis dierum,
Versus, an pueros, an horum utrumque ?
Oblitus veteris quod es sodalis.
Nec visis vidua domo sedentem
Et secum mala multa cogitantem.
An talem titulus facit superbus,
Et nuper Latiis relata terris
Fama, et nomen, et amplitudo honoris
Sed non es puto tam superbus ipse,
Necte dum pudet omnium tuorum.
Quae si vera puto, memorque nostri es,
Huc ad me venias Mylee noster.

Hessi poetae si quis effigiem cupis
Veraeque vitae cernere aliquam imaginem
Has illius licet legas epistolas,
Quietis, et secretiorum interpretes.
Nam nullius ita faciem Apelles pinxerit,
Aut ora speculum obuersa sic certo refert,
Ut certa mentis est imago, oratio.

Maeoniden Latia memorantem praelia voce,
Versaque in Ausonios Dorica verba modos.
Castraque cum castris Danaum mutata Latinis ,
Et cum Romanis pallia graeca togis.
Rem toties coeptam, sed nulli rite peractam,
Serior en aetas attamen ista dedit.
Hanc laudem multi vatum petiere priorum,
Sed propriam solus, quam ferat, Hessus habet.

Amissos bello patrios reparaverat agros,
Id memor, hic prima laude poeta vehit.
Proxima non aequos querimonia deflet amores,
Dum paribus studiis, hic amat, ille fugit.
Tertia pastorum repetit certamina Musa,
Cantatum Siculis ante poema modis.
Quarta dum genitam celebrat tibi Pollio prolem.
Gratatur saeclis ipse Poeta suis.
Daphnidis in quinto ploratur carmine fatum,
Seu Caesar, sine is Flaccus habendus erit.
Res Epicureas sexta canit, et nova mundi
Semina, dum seruit, Vare poeta, tibi.
Septima Amoebaeo certat cum Thyrside versu,
Ortygias iterum Musa secuta vias.
Octava ingratum verbis accusat amorem
Alter, sed magicas altera tentat opes.
Ipse suas nona commendat parte camenas,
Militis ulciscens arma, poeta suis.
Ultima Musa graves Galli decantat amores,
Dum revocat gressus dira Lycori tuos.

Amissos bello patrios reparaverat agros,
Id memor, hic prima laude poeta vehit.

Proxima non aequos querimonia deflet amores,
Dum paribus studiis, hic amat, ille fugit.

Tertia pastorum repetit certamina Musa,
Cantatum Siculis ante poema modis.

Quarta dum genitam celebrat tibi Pollio prolem.
Gratatur saeclis ipse Poeta suis.

Daphnidis in quinto ploratur carmine fatum,
Seu Caesar, sine is Flaccus habendus erit.

Res Epicureas sexta canit, et nova mundi
Semina, dum seruit, Vare poeta, tibi.

Septima Amoebaeo certat cum Thyrside versu,
Ortygias iterum Musa secuta vias.

Octava ingratum verbis accusat amorem
Alter, sed magicas altera tentat opes.

Ipse suas nona commendat parte camenas,
Militis ulciscens arma, poeta suis.

Ultima Musa graves Galli decantat amores,
Dum revocat gressus dira Lycori tuos.

Quid faciat laetas segetes, quid molle legumen,
Quae moveant imbrem sidera, primus habet.
Alter habet vites, et cultum lenis olivi,
Et quot mitescant insita poma modis.
Tertius armenti curam, pecorisque recenset,
Quoque modo morbi, quoque levandus amor.
Postremo celebrantur apes, et cerea regna,
Quaeque fides populis, quaque parentur ope.

Quid faciat laetas segetes, quid molle legumen,
Quae moveant imbrem sidera, primus habet.

Alter habet vites, et cultum lenis olivi,
Et quot mitescant insita poma modis.

Tertius armenti curam, pecorisque recenset,
Quoque modo morbi, quoque levandus amor.

Postremo celebrantur apes, et cerea regna,
Quaeque fides populis, quaque parentur ope.

Naufragium et toto disiectas aequore puppes,
Hospitiumque canit primus Elissa tuum.
Excidium Troiae, raptumque ex igne parentem,
Et puerum, amissa matre, secundus habet.
Tertius Aeneam circum maria omnia iactat.
Dum quaerit sociis moenia certa suis.
Quartus venatum, atque inconcessos hymenaeos.
Et mortem infelix narrat Elissa tuam.
Funebres ludi quinto memorantur, et ignes
Puppibus iniecti, et navita mersus aquis.
Pallentis sextus regnum irremeabile Ditis,
Et seriem Latiae posteritatis habet.
Septimus Italiae ingressum, et primordia belli,
Et furiis Turni concita corda refert.
Hospitis Evandri regnum, et nova praelia Caci
Octavus canit, et Mulciber arma tua.
Invadit nonus classem, et trepidantia castra:
Deprensi pereunt Nisus, et Euryalus.
Concilium decimus divorum, et Thusca recenset
Agmina, et Arcadii tristia fata ducis.
Undecimo Euandri luctus, et iurgia Drancis,
Fataque narrantur dia Camilla tua.
Foedera postremus narrat, turbataque sacra,
Et finem belli, funera Turne tua.

Naufragium et toto disiectas aequore puppes,
Hospitiumque canit primus Elissa tuum.

Excidium Troiae, raptumque ex igne parentem,
Et puerum, amissa matre, secundus habet.

Tertius Aeneam circum maria omnia iactat.
Dum quaerit sociis moenia certa suis.

Quartus venatum, atque inconcessos hymenaeos.
Et mortem infelix narrat Elissa tuam.

Funebres ludi quinto memorantur, et ignes
Puppibus iniecti, et navita mersus aquis.

Pallentis sextus regnum irremeabile Ditis,
Et seriem Latiae posteritatis habet.

Septimus Italiae ingressum, et primordia belli,
Et furiis Turni concita corda refert.

Hospitis Evandri regnum, et nova praelia Caci
Octavus canit, et Mulciber arma tua.

Invadit nonus classem, et trepidantia castra:
Deprensi pereunt Nisus, et Euryalus.

Concilium decimus divorum, et Thusca recenset
Agmina, et Arcadii tristia fata ducis.

Undecimo Euandri luctus, et iurgia Drancis,
Fataque narrantur dia Camilla tua.

Foedera postremus narrat, turbataque sacra,
Et finem belli, funera Turne tua.

Feminei generis quaedam, ceu sedula mater,
Seruat sub gremio pignora multa suo.
Quae cum muta suam traducant omnia vitam,
Et quascumque vias ire iubentur, eant.
Hanc tamen emittunt vocem, quae personat ultra
Terrarum et pelagi milia multa viae.
Et quam, si iubeas, externo surdus in orbe
Audiet ac absens quod geris ipse, sciet.
At si nolueris, quantumvis stet prope, nullus
Tam longe missos hauriet aure sonos.
Rem miram, pariter surdos audire, quod optas,
Et mutos, numquam quod didicere, loqui
Sunt geminae in magno quo vivimus orbe sorores
Partu quas uno sustulit una parens.
Hae simul aequales cum sint aetatibus ambae,
Et paribus numeris tempus utramque premat.
Alternis tamen haec paritur, parit illa sororem,
Filia fitque eadem, quae modo mater erat.
Dic quae progenies per terras nascitur omnes,
Et per caerulei regna vadosa maris.
Quae cum tot membris, quot habent animalia, crescat,
Atque eodem vitae tempora fine trahat.
Dissimili tamen augetur per corpora motu,
Atque nova vires conditione parit.
Cetera nam primos animalia quaeque sub ortus
Sic et cum longa labuntur membra senecta,
Et properant tacito fata suprema pede.
Contra cum mediae vertuntur tempora vitae,
Corpora praecipue cuncta vigore valent.
At vero haec medii languescit viribus aevi,
Nec brevibus membris tunc vigor ullus inest.
Et rursum prima valet, atque aetate suprema,
Maxima sive oritur, maxima seu moritur.

Sunt geminae in magno quo vivimus orbe sorores
Partu quas uno sustulit una parens.
Hae simul aequales cum sint aetatibus ambae,
Et paribus numeris tempus utramque premat.
Alternis tamen haec paritur, parit illa sororem,
Filia fitque eadem, quae modo mater erat.

Dic quae progenies per terras nascitur omnes,
Et per caerulei regna vadosa maris.
Quae cum tot membris, quot habent animalia, crescat,
Atque eodem vitae tempora fine trahat.
Dissimili tamen augetur per corpora motu,
Atque nova vires conditione parit.
Cetera nam primos animalia quaeque sub ortus
Sic et cum longa labuntur membra senecta,
Et properant tacito fata suprema pede.
Contra cum mediae vertuntur tempora vitae,
Corpora praecipue cuncta vigore valent.
At vero haec medii languescit viribus aevi,
Nec brevibus membris tunc vigor ullus inest.
Et rursum prima valet, atque aetate suprema,
Maxima sive oritur, maxima seu moritur.

Invidiae quondam iactanti plurima verbis,
Et breve, dicenti, non est laudabile carmen:
Calce retro pulsae, respondit talia Phoebus .
Nobilis Euphrates multos perlabitur agros,
Et magno Assyriae per campos flumine fertur,
Sed tamen et sordes, et humum trahit ille lutosum,
Nec facile e cunctis, passimque fluentibus undis
Potat apis: sed quae sacris de sontibus ortae
Gurgite non magno purae intactaeque feruntur.

Aurea sum Pallas, dextra effigiata fabrili,
Materiam docti contribuere viri.
Dimidia nam parte Charisius obtulit aurum,
Octava Thespis, parte Solon decima.
Bis decima Themison, operam et restantia summae
Ipse, talenta novem, fictor Aristodicus.
Aureus ipse Leo, sed aquam mihi lumina bina
Et vola dextra pedis, et patula ora vomunt,
Ex quibus haec senas implent cratera per horas,
Dextra acies gemina luce, sinistra tribus.
At vola, bis gemina, tu dic simul addita, quanto
Craterem haec eadem tempore dicta replent.

Aureus ipse Leo, sed aquam mihi lumina bina
Et vola dextra pedis, et patula ora vomunt,
Ex quibus haec senas implent cratera per horas,
Dextra acies gemina luce, sinistra tribus.
At vola, bis gemina, tu dic simul addita, quanto
Craterem haec eadem tempore dicta replent.

Invideas malo, quam compatiare, poeta
Inquit, Fortunae nam comes invidia est.
At quorum sors est inimica, horum miseremur,
Quo nolim felix, aut nimis esse miser.
Optimus ergo modus, quoniam neque summa lacessit
Livor, nec sequitur tristia fata pudor.

Laie Labdacide quaeris de prole creanda,
Suscipies prolem socia de coniuge, verum
Illius manibus tibi erit fatale perire.
Hoc pater omnipotens Pelopi dedit ante precant:
Cuius tu charum rapuisti ad turpia natum.

Est genus in terris uno ore, bipesque, tripesque
Et quadrupes, vocem varians ex omnibus unum
Quotquot alit tellus, quotquot mare, quotquot et aether,
Sed tunc cum pedibus contendit pluribus, artus
Invalidos habet, et minimas in corpore vires.

Alciden veteres quondam cecinere poetae,
Augiae immundas evacuasse domos.
Altaque Trinacriae turbasse cubilia nymphae,
Dum replet egesto flumina tota fimo.
Ante tamen, tantos quam sumeret ille labores,
Posceret aut facto praemia certa suo:
Dicitur armenti numerum quaesisse, gregesque,
Et quota pastori pars data cuique foret.
Cui tunc, Alphaei placidum quae degit ad amnem
Altera pars summae, rex ait, ista meae est.
Mox quae sub gelido Saturni colle vagatur,
Totius octavam dixeris esse gregis.
Inde Taraxispi quae circum pascitur aram,
Bis stabuli sexta est pars numeranda mei.
Atque inde Eleis errat quae proxima muris,
Bis decima summae parte trahenda venit.
At quae Parrhasios incedit laeta per agros,
Parua quidem, sed pars ter decima illa gregis.
Quod reliquum, ut cernis, praesenti pascitur aruo,
Sunt decies numero quinque putata suo.
Hinc igitur totum, nisi sis rationis egenus,
Non magno poteris scire labore, gregem.
Forte merum quondam socia cum matre ferebat
Distinctis numero rustica mula cadis.
Sed mater longa iam pridem pigra senecta,
Duriciem incusat ponderis usque sui.
Cui mula, heus inquit, varias depone querelas,
Et quanto vincam pondere, cerne, tuum.
Nam si de vasis, quae portas, omnibus istis
Addatur summae pars super una meae.
Bis totidem nostras onerabunt vasa clitellas,
Quot tua nunc paruo pondere terga premunt
At si de nostro, quem nos portamus aceruo,
Unum addas numero, quem geris, ipsa tuo,
Neutrius alterius vincetur pondere pondus,
Aequaque erit paribus sarcina utrique cadis.
Haec tu, qui numeri calles, edissere, leges,
Quotque tulit dicas, illa vel illa cados.

Forte merum quondam socia cum matre ferebat
Distinctis numero rustica mula cadis.
Sed mater longa iam pridem pigra senecta,
Duriciem incusat ponderis usque sui.
Cui mula, heus inquit, varias depone querelas,
Et quanto vincam pondere, cerne, tuum.
Nam si de vasis, quae portas, omnibus istis
Addatur summae pars super una meae.
Bis totidem nostras onerabunt vasa clitellas,
Quot tua nunc paruo pondere terga premunt
At si de nostro, quem nos portamus aceruo,
Unum addas numero, quem geris, ipsa tuo,
Neutrius alterius vincetur pondere pondus,
Aequaque erit paribus sarcina utrique cadis.
Haec tu, qui numeri calles, edissere, leges,
Quotque tulit dicas, illa vel illa cados.

Aesonidae varios casus, variosque labores,
Idem quos terra pertulit atque mari.
Auxilioque deae factam, tectamque carinam,
Raptaque femineis aurea terga dolis.
Omnia quae quondam Rhodio cantata poetae,
Traditaque Argolicis tota fuere modis.
Si quis forte cupis Latia cognoscere lingua,
Verbaque cum verbis ponere versa suis.
Hae lege quae graphica transcripsit Oporinus arte,
Hartungus Latios iussit habere sonos.
Qui cupis Aesonide varios cognoscere casus,
Quos idem terra pertulit atque mari.
Dum petit extremo fulgentia vellera Ponto,
Cernit et insolitis saxa coire modis.
Aut dum sollicitus spirantes naribus ignem
Mittit araturos sub iuga panda boves.
Omnia quae quondam Rhodio cantata poetae,
Traditaque Argolicis tota fuere modis.
Haec, inquam, Ausonia qui vis cognoscere lingua,
Verbaque cum verbis ponere versa suis.
Haec lege, quae typica transcripsit Oporinus arte,
Hartungus Latios iussit habere modos.

Qui cupis Aesonide varios cognoscere casus,
Quos idem terra pertulit atque mari.
Dum petit extremo fulgentia vellera Ponto,
Cernit et insolitis saxa coire modis.
Aut dum sollicitus spirantes naribus ignem
Mittit araturos sub iuga panda boves.
Omnia quae quondam Rhodio cantata poetae,
Traditaque Argolicis tota fuere modis.
Haec, inquam, Ausonia qui vis cognoscere lingua,
Verbaque cum verbis ponere versa suis.
Haec lege, quae typica transcripsit Oporinus arte,
Hartungus Latios iussit habere modos.

Grammatica populum cernens sine lege loquentem
Teutona ut Atlantis venit in arua nepos.
Hoc quoque Pieriis , inquit, donabo puellis,
Et flexit Latiis Teutona verba modis.
Res placuit Criticis, cognomine dictus eodem
Mercurius coepit Mercuriumque sequi.
Et modo Donatum Latio sermone docentem,
Teutonico iussit flectere verba sono.

Saecula si numeres a Christo quinque decemque
Lustraque post messes bis quater acta duas.
Tempore quo Getico tremuit Germania bello,
Et passim socias traxit in arma manus.
Porticus haec Latiis fuit instaurata Camenis,
Et studiis , patrum lege, dicata bonis.
Quisquis amas Musas, verae oblectamina vitae,
Huc licet ascendas, cetera turba vale.

Porticus haec hospes, vicinaque flumina fontis
Et circum taciti, prata, nemusque, soli.
Cuncta ea sunt Musis, teneroque dicata Lyaeo,
Et gaudent cantu, muneribusque Dei.
Quo licet hinc abeas, si quis neque carmina curas,
Nec dulci gaudes ora rigare mero.
Sic domini lex est, et sanctio Iustiniani,
Auspice quo locus est conditus iste novo.

France sonorosas inter nutrite Camenas,
Musicolae quondam portus et aula gregis.
Ecquid adhuc laeto pergunt tibi tempora cursu
Teque iuvant variis cantica mista sonis.
felix o nimium felix, quem Musa benigna,
Et Bacchi iuxta pocula plena beant.
Nos hic deserti, quos tecum Musa reliquit,
Absentis querimur nocte dieque vicem.
Et tecum cupimus vel paucas vivere in horas,
Atque una dulces psallere voce modos.
Sed labor immodicus, nec milia pauca viarum,
Pectora quod cupiunt, corpora ferre vetant.
Ipse tamen veteris memor ut tibi dicar amici,
Hos ad te volui mittere versiculos.
Tu memorem, ut veteris te ipsum testere sodalis,
Fessa tabelliferi lumina redde mero.

Annus erat Christi post saecula quinque decemque,
Et post lustra quater, tertius, acta duo.
Cum novus hic veterem fons introductus in urbem,
Implevit liquidos amne fluente lacus.
Prisca licet Graias mirentur tempora lymphas
Pegase sive tuas, Sisyphe sive tuas.
Hic ut non aequet tot claros nomine fontes,
Arte tamen nullo deteriore fluit.

Hic veteres olim pangebant carmina Musae ,
Ibat et egelidos inter Apollo lacus.
Dum vada non ullo stabant haec absita vallo,
Et patuit nymphis unda Lycaea suis.
Nunc olidi circum quaerunt sua pascua capri,
Et pecus intonsum gramina carpit ovis.
Furtivae postquam metuens contagia praedae,
Obstruxit vetitos cura ministra lacus.
Insidiasque timens, raptorum vimque luporum,
Amnicolas modico clausit in amne lupos.
Sive igitur ratio, sive est haec numinis tra,
Quae prohibet sacras fonte, lacuque deas.
Dii nemorum indigetes, Fauni, et cum Pane Lycae
Oreades nymphae, turba, favete, procax.
Ibimus et tacito lustrabimus omnia gressu,
Valle sub umbrosa qua via cumque patet.
Dumque alios fontes, alias inquirimus undas,
Haec male qui seruas flumina septa vale.

Purpureas alii violas, et candida carpunt
Lilia, et in teneris semina prima rosis.
Qualia cum Cereris proles Acheloia nata
Trinacriae in campis legit odoriferis,
Tunc cum nigrantes egit per prata iugales,
Tertia qui mundi cum Iove sceptra tenet.
Quae subito quovis vento rapiuntur, et imbre,
Inque ortu pereunt protinus ipsa suo.
At tu perpetua flores qui fronde comantes
Quaeris et ingenui semina vera boni.
Hos hortos adeas, atque haec viridaria Amantii
Quae triplici vernant flore, colore, coma.
Invenies aliquid, quod te didicisse iuvabit,
Seu Latium, seu te Dorica castra tenent.

Captus erat Gallus, coemunt cum rure cohortes.
Altera post captos Gallos, populique furores
Aestas te capta Roma cruenta fuit.
Occubuit patriis Orator Cinglius armis,
Et fracta est fato gens populosa novo.
Caesar in Italiam quo venit Carolus anno,
Cincta est Riphaeis nostra Vienna Getis.
Caesaris horrificos spectat Carthago triumphos.
Et nece punitur rex Anabapta nova.
Pannonis ut socias armavit terra cateruas,
Arte lupi periit sacculus ipse sua.
Pugnabat Ducibus nuper Francfordia senis,
Caesaris auxilio et Christe levata tuo.
Bis tribus obsessa est ducibus Francfordia bello,
Seruavit tectos Christus utrinque suos.
Hactenus invictas habuit Germania vires,
Nunc pavor, o superi, Gallicus arua tenet.
Verte tuas victrix Germania, verte cateruas,
Ecce tibi vastis Teucer oberrat agris.
Ut soluat reliquas victrix Germania vires
Signa volant agro Celtica Rhene tuo.
Cingitur ut ducibus pugnax Francfordia senis
Rhene ferunt ripas Gallica gaesa tuae.
Caesareas audax sequitur Francfordia vires,
Rhene volant aruis Celtica signa tuis.

Captus erat Gallus, coemunt cum rure cohortes.

Altera post captos Gallos, populique furores
Aestas te capta Roma cruenta fuit.

Occubuit patriis Orator Cinglius armis,
Et fracta est fato gens populosa novo.

Caesar in Italiam quo venit Carolus anno,
Cincta est Riphaeis nostra Vienna Getis.

Caesaris horrificos spectat Carthago triumphos.
Et nece punitur rex Anabapta nova.

Pannonis ut socias armavit terra cateruas,
Arte lupi periit sacculus ipse sua.

Pugnabat Ducibus nuper Francfordia senis,
Caesaris auxilio et Christe levata tuo.

Bis tribus obsessa est ducibus Francfordia bello,
Seruavit tectos Christus utrinque suos.

Hactenus invictas habuit Germania vires,
Nunc pavor, o superi, Gallicus arua tenet.

Verte tuas victrix Germania, verte cateruas,
Ecce tibi vastis Teucer oberrat agris.

Ut soluat reliquas victrix Germania vires
Signa volant agro Celtica Rhene tuo.

Cingitur ut ducibus pugnax Francfordia senis
Rhene ferunt ripas Gallica gaesa tuae.

Caesareas audax sequitur Francfordia vires,
Rhene volant aruis Celtica signa tuis.

Saecula transierant post Christum quinque decemque
Et messes decies quinque superque duae.
Ecce novo discors trepidat Germania motu,
Alter et alterius frater in arma ruit.
Nec satis hoc, miles longinquo ex orbe petitus,
Signaque stant ripis Gallica Rhene tuis.
Ulma potens, et terra dedit cui Norica nomen,
Quoque usa est olim Francica turba vado.
Obsidione Ducum, telisque virisque premuntur,
Inclusi muris femina virque gemunt.
Pulverea crebro pulsantur moenia glande,
Et rapit ignitus tecta domosque globus.
Villarum crepitant iniectis culmina flammis,
Et late lucent ignibus arua novis.
Templorum saevus lacerat penetralia miles,
Attonita huc illuc, turba sacrata fugit.
Nusquam tuta fides, nulla est via certa salutis,
Miscentur fato sacra, prophana pari.
Heu rerum facies, o nostri incommoda saecli,
Ut regit aversus tempora nostra Deus.
Parcite caelestes, venturo parcite mundo,
Nec sinite ut terras dissipet iste furor.
Neve premat miseros maiorum culpa nepotes,
Sit satis autori reddita poena suo.
Quid iuvat alternis fratres cecidisse sub armis,
Stringere quid ferrum in viscera quenque suas
Nil opus est dira fratrum, nil caede parentum,
Nil opus agnata tingere tela nece.
Iam venient Turcae, Getico iam miles ab aruo,
Quotquot et Euxinus milia Pontus habet.
Huc si quae vires, huc robur vertite vestrum,
Abstineat fratrum fessa cruore manus.
Non sic Aeacides , non sic bellator Ulysses ,
Qui bello externas comminuere domus.
Non sic Pipini quondam de sanguine nati,
Progenies populi Francica terra tui.
Sed Solymos ausi gentem peragrare perustam
Solibus, et longam per mare ferre sitim.
Dura Palaestinis moverunt bella colonis,
Et pepulere sacris numina vana locis.
Illi etiam Christi tumulum, monumentaque sacra
Gentis Idumaeae surripuere iugo.
Fatidicosque viros, divinaque iussa ferentes,
Sedibus, et templis asseruere suis.
Quae vos maiorum par est exempla secutos,
A scelere et dura caede tenere manus.
Et pacem sociis, pacem seruare propinquis,
Et quotquot charos iussit habere Deus.
Nam neque pace magis gemmae, neque sidera fulgent:
Pace viget pietas, pace coluntur agri.

Quinque ter exierant a nato saecula Christo ,
Et messes annus quot habet hebdomadas.
En fremit insolito Germania concita bello,
Mutuaque et fratrem frater in arma trahit.
Nec satis, externo coguntur ab orbe manipli,
Signaque stant ripis Gallica Rhene tuis.
Moenia terna gravi mox obsidione premuntur,
Qua vada Pegnesus, Moenus, et Ister habent.
Et ferus haec templi lacerat sacraria miles,
Dum profugus moritur praesul in exilio.
Nil opus autorem tam saevi quaerere motus,
Ipsa perit fato Teutonis ora suo.

Me septemgeminum domini clementia fecit,
Qui bibis hinc, totum, vel bibe tot geminos.
Me septemgeminum madidi posuere sodales,
Qui sapis hunc numerum terque quaterque bibe.
Esse putas septem, septem quoniam aspicis oras,
At tu me toties ebibe certus eris.
unus cur septem videar, quaeris? quia septem
Sunt multi. at multus cur quoque? multa sitis.
Vel totum bibe, vel toties, quot circulus oras
Aureus in toto fingit adesse scypho.
Me quota Zona capit, nostrum quota littera nomen,
Ipse scyphum toties ebibe, doctus eris.
Aut bibat, aut abeat, legem dixere priores,
Tu totum, aut totidem, quot sumus ora, bibe.
Septenus numeros inter perfectus habetur,
Si sapis hunc toties ebibe, plenus eris.
Septem Danubius, septem facit hostia Nilus,
At mihi septeno gurgite Bacchus eat.
Dona sacerdotes septem cecinere priores,
Tu centum, toties hunc bibe, et accipies.
Septem bis geniti memorantur dona Lyaei,
Hinc totidem nobis circulus ora facit,
Terque quaterque die colimus tua munera Bacche ,
Inde scyphus numero cingitur iste pari.
Cui scyphus haud satis est, toties quem sublevet unus,
Ex uno septem nos bibat ille licet.
Idque idem toties, donec securus eundi
Dicat, Io saturi terque quaterque sumus.
Septem prudentes, septem miracula mundi,
Septem olim colles Roma fuere tui.
Septem errant stellae, septem sunt hostia Nili,
Et nobis septem circulus ora facit.
Omnia clauduntur numero praeclara sub isto,
Quo magis et vini convenit ille deo.
At tu si quoties fingit mihi circulus oram,
Ipse bibas toties, omnia solus eris.

Me septemgeminum domini clementia fecit,
Qui bibis hinc, totum, vel bibe tot geminos.

Me septemgeminum madidi posuere sodales,
Qui sapis hunc numerum terque quaterque bibe.
Esse putas septem, septem quoniam aspicis oras,
At tu me toties ebibe certus eris.
unus cur septem videar, quaeris? quia septem
Sunt multi. at multus cur quoque? multa sitis.
Vel totum bibe, vel toties, quot circulus oras
Aureus in toto fingit adesse scypho.
Me quota Zona capit, nostrum quota littera nomen,
Ipse scyphum toties ebibe, doctus eris.
Aut bibat, aut abeat, legem dixere priores,
Tu totum, aut totidem, quot sumus ora, bibe.
Septenus numeros inter perfectus habetur,
Si sapis hunc toties ebibe, plenus eris.
Septem Danubius, septem facit hostia Nilus,
At mihi septeno gurgite Bacchus eat.
Dona sacerdotes septem cecinere priores,
Tu centum, toties hunc bibe, et accipies.
Septem bis geniti memorantur dona Lyaei,
Hinc totidem nobis circulus ora facit,
Terque quaterque die colimus tua munera Bacche ,
Inde scyphus numero cingitur iste pari.

Cui scyphus haud satis est, toties quem sublevet unus,
Ex uno septem nos bibat ille licet.
Idque idem toties, donec securus eundi
Dicat, Io saturi terque quaterque sumus.

Septem prudentes, septem miracula mundi,
Septem olim colles Roma fuere tui.
Septem errant stellae, septem sunt hostia Nili,
Et nobis septem circulus ora facit.
Omnia clauduntur numero praeclara sub isto,
Quo magis et vini convenit ille deo.
At tu si quoties fingit mihi circulus oram,
Ipse bibas toties, omnia solus eris.

Ne mea te moveant hirsuti corticis ora,
Neve parum gratis frons redimita comis.
Intus dulce latet, quo gaudent pectora, nectar,
Intus vivifici munera laeta dei.
Sic quoque praeruptis celatur cautibus aurum,
Sic sua margarides aspera concha tegit.
Castaneaeque nuces duro clauduntur echino,
Clauditur et strobilis pinea parua suis.
Nil nisi quod vile est, ullo patet absque labore,
Difficilesque aditus optima quaeque tenent.
Iuniperi truncum cernis de stirpe recisum,
At spumant dulci viscera nostra ero.

Iuniperi truncum cernis de stirpe recisum,
At spumant dulci viscera nostra ero.

Comminuet fractum tibi malleus iste cerebrum,
Huius si tentes interiora nimis.

Rhetoris Actaei tractavimus hactenus arma,
Queis Macedum infesto restitit ille duci.
At nunc sidereos iidem spectabimus ignes,
Tota quibus caeli machina nocte micat.
Scilicet aetheria qua quique in parte morentur.
Quos habeant ortus, quos habeant obitus.
Quid pariant Hyades, et quid nimbosus Orion,
Quasque trahat secum menstrua luna vices.
Omnia quae Graius quondam cantavit Aratus,
Antiqua Cilicum natus in urbe Solis
Quare age si quis amas nostra haec cognoscere voce,
Nec te operae, aut nostri paenitet officii:
Huc ades, antiqui qua stant monumenta sacelli,
Quaque docet leges Mystica turba suas.
Tempore quo liquidas iterum sol tendet ad undas.
Fecerit et geminas hora secunda notas.
Lumina caelestis si quis cognoscere sphaerae,
Stellarumque ortus, interitusque cupis,
Et quae venturas praecedunt signa procellas
Quo pluviam Phoebe, quo ferat ore Notos.
Omnia quae Graia Cilicum generatus in urbe
Musarum docuit fretus Aratus ope.
Cum dederit geminos hora secunda sonos.

Lumina caelestis si quis cognoscere sphaerae,
Stellarumque ortus, interitusque cupis,
Et quae venturas praecedunt signa procellas
Quo pluviam Phoebe, quo ferat ore Notos.
Omnia quae Graia Cilicum generatus in urbe
Musarum docuit fretus Aratus ope.
Cum dederit geminos hora secunda sonos.

Hactenus Argive cessantia pulpita linguae,
Et desueta suo Dorica Musa loco,
Incipient iterum solitis resonare Camenis,
Et nova vernanti pandere vela Noto.
Si quis amas igitur Graium monumenta virorum,
Et iuvat haec Latiis versa tenere modis.
Huc ades antiqui qua stat vetus ara sacelli,
Quaque sacer tractat Biblica iura chorus.
Hic tunc quae restant Sophoclei scripta cothurni
Ausoniis dabimus percipienda notis.
Crastinus a medio cum Sol descendet Olympo,
Et faciet cursus hora secunda suos.
Musa Sophoclei nuper digressa cothurni
Consilio procerum veterem revocata sub aulam,
Hic ubi Idumaeas quondam cecinere querelas,
Pro Christo Pharium qui docuere ducem.
Adsis quisquis amas Graium monumenta virorum,
Hora, qua solitum est Dorica scripta legi.
Intermissa diu vetus Camena
Graium quae referebat ora vatum,
Nunc tandem repetet vices priores,
Et plenis nova vela pandet Austris.
Quisquis nosse voles graves cothurnos,
Et Scaenae Sophoclem Atticae magistrum,
Adsis cras licet ad vetus Sacellum,
Quod quondam genus Isaci colebat,
Nunc legum domus est idem sacrarum,
Horam cum rediens ab axe summo
Phoebus perficiet gradu secundam.

Musa Sophoclei nuper digressa cothurni
Consilio procerum veterem revocata sub aulam,
Hic ubi Idumaeas quondam cecinere querelas,
Pro Christo Pharium qui docuere ducem.
Adsis quisquis amas Graium monumenta virorum,
Hora, qua solitum est Dorica scripta legi.

Intermissa diu vetus Camena
Graium quae referebat ora vatum,
Nunc tandem repetet vices priores,
Et plenis nova vela pandet Austris.
Quisquis nosse voles graves cothurnos,
Et Scaenae Sophoclem Atticae magistrum,
Adsis cras licet ad vetus Sacellum,
Quod quondam genus Isaci colebat,
Nunc legum domus est idem sacrarum,
Horam cum rediens ab axe summo
Phoebus perficiet gradu secundam.

Quod Nicolle tuum nomen de parte laborat,
Et quod idem brevius syllaba dempta facit.
Ne mirere adeo, sic quondam aetate priorum
Voce Perillus idem quod Perilaus erat.

Si tibi forte libet teneras invisere nymphas,
Quas inter madido Lemnius ore furit.
Nec piget ad caecas mecum descendere cellas,
Qua calet undanti mista vapore domus.
Qua sudant homines, et saucia corpora ferro
Contrahit in tumidos sicya parva toros.
Huc ades, et vario tecum trepidantia motu
Nicole vel superum castra, vel ima petam.

Dorothea dicor, cognomine Pallatina,
Hoc nomen Danis regibus orta dedit.
Imperii elector Fridricus me faciebat,
Coniugis haec essent ut monumenta suae.

Quinque ter exierant post natum saecula Christum ,
Et messes geminae, et lustra peracta decem.
Cum dedit in praeceps laceram me miles ab alto,
Mox reduces talem restituere patres.

Me ferus in praeceps ex alto iecerat hostis,
Excipiunt faciles restituuntque patres.

Qui cecidit, pugnat, qui vicit, is interit, ergo
Gratia par facti, victor ubique Deus.

Vis breviter sacrosque dies scire, atque prophanos ,
Hic tibi per digitos Cisioianus eat.
Annua festa Magos, Nabataeaque dona reportant
Pone fabam Vincens, dat Paulus grandia farra.
Cum Mariae quarto lustrantur februa parat
Insere bis sextam post Petri Matthia lucem.
Nocte dieque pari cum dat breve Gregorius ver
Germinat, et sacro flatu Mariae tumet aluus.
Clara per Ambrosiam dum fulgent sidera noctem
Saepe dedere famem Gorgi, Marcique pruinae.
Lippe crucem fers, Iane sirim, nisi frigora Sopis
Si vincant pluviae, damus Urbano mala Papae.
At rutilans Bonus est Medardus, et incluta Vitis
Sole rubens verso, tunc baptisabere Petre.
It visens, Udus mete Chilo, canina Maritis
Stella nocet, tua Peccatrix Iacobe resurgit.
Petrus adest, da sextantes, da Laura Coronas
Astra petit genitrix, tibi Bartole clauditur aestas
Aeger amore furit, Nascens dea surge, crucem dum
Nox aequat, dum Matthaei, serit aequora Micol.
Spumantes Francisce lacus Dionysius implet
Gallum Luca, sed Ursula te sequitur Canarutes
Omnia dura Levat tuus o Martine Lyaeus,
Dicat Io praesens, dicat Costeia Paean.
Despice Barba Nives, Mariam tibi bruma reducit.
Iam credit Didymus, iam nascetur Deus orbis.

Annua festa Magos, Nabataeaque dona reportant
Pone fabam Vincens, dat Paulus grandia farra.

Cum Mariae quarto lustrantur februa parat
Insere bis sextam post Petri Matthia lucem.

Nocte dieque pari cum dat breve Gregorius ver
Germinat, et sacro flatu Mariae tumet aluus.

Clara per Ambrosiam dum fulgent sidera noctem
Saepe dedere famem Gorgi, Marcique pruinae.

Lippe crucem fers, Iane sirim, nisi frigora Sopis
Si vincant pluviae, damus Urbano mala Papae.

At rutilans Bonus est Medardus, et incluta Vitis
Sole rubens verso, tunc baptisabere Petre.

It visens, Udus mete Chilo, canina Maritis
Stella nocet, tua Peccatrix Iacobe resurgit.

Petrus adest, da sextantes, da Laura Coronas
Astra petit genitrix, tibi Bartole clauditur aestas

Aeger amore furit, Nascens dea surge, crucem dum
Nox aequat, dum Matthaei, serit aequora Micol.

Spumantes Francisce lacus Dionysius implet
Gallum Luca, sed Ursula te sequitur Canarutes

Omnia dura Levat tuus o Martine Lyaeus,
Dicat Io praesens, dicat Costeia Paean.

Despice Barba Nives, Mariam tibi bruma reducit.
Iam credit Didymus, iam nascetur Deus orbis.

Bis senis totus completur mensibus annus.
Uno et triginta mensis stat quisque diebus,
Excepto Aprili, Septembri, cumque Novembri,
Te Iuni, quorum numero lux deficit una.
At cui bissextus quarto superadditur anno,
Viginti solis decurrit februus octo.
Mensis habet nonas a primo quisque quaternas.
Queis binas addunt, October, Iulius, et Mars,
Et tibi Maia sacer, post idus octo sequuntur,
Quod superest mensis, reliquorum quisque dierum
A mox venturis numerantur retro calendis,
Atque has digestus per partes voluitur annus.

Bruma capro gaudet, Nabata Phryge, Februa pisce,
Vellere Gregorius, Fulgens bove, Castore frigus,
Cancer amat vites, Leo Margara, virgo coronas.
Sub cruce libra calet, Gallo nepa, Marte sagitta.

Vangionum e populo doctissime nate Georgi,
Qui sacra Iusticiae , Pieridum que colis.
Si potes a chara non totam coniuge noctem
Musarum laetos inter abesse greges.
Vespere, cum clauso fessus Sol cedet Olympo,
Et faciet quintam labilius umbra notam.
Hoc te, quam cernis, missa Thalia rogat.
Una erit affinisque tuus, notique tribules,
Quos regni socios sors dedit esse mei.
Neve legens nostri metuas tibi nomina regni,
Hoc alii titulo, tu meus hospes eris.

Nec magno sumptu est, ut saturemur, opus.
Nec numerosa tibi, propter nos, turba vocandae est,
unus pro multis tu mihi solus eris.
Quamquam et Nicoleos placet, atque Atlantide natus,
Cumque Myleo is cui nomina cura dedit.
Et quicumque domo tecum versantur in una
Praeterea, fidei credita turba tuae.
Tu modo ne sumptus facias nimis, optima coenae est,
Libera quae perhibet pocula mista iocis.

Quo sua quisque ferat bona vel mala corde, videto,
Arbitrio lites qui moderare tuo.
Namque ut verba reo desint, et testis agenti,
Proditur indicio mens tamen ipsa suo.

Hic operum finis, rerum est haec ultima meta,
Haec fora stant cunctis mox obeunda reis.
Quare age venturae circumspice praemia vitae,
Seu bene quid facies, seu male quid facies.

Iudicis hac iusti cernis sub imagine formam,
Quem neque sors hominum, nec data dona movent.
Aures qui parti patientes praebet utrique,
Atque oculos idem continet, atque manus.

Dum tua te fidibus mulcet testudo canoris,
Temperat et dulces addita Musa sonos.
Me mea sollicitis uxor necat improba fusis,
Dum trahit invita grandia persa colu.
Heu quam disparibus peraguntur tempora fatis,
Te tua Musa levat, me mora longa necat.
Quod nisi nox crebris properaret serior horis,
Verteret et tacitos Maenalis ursa polos.
Aut tua leniret facerem mea tempora Musa,
Aut mea turbaret cantica vestra colus.
Dum sedet, et gracili modulatur carmina plectro
Heniochus, dulces et regit ore sonos.
Audiit, et caelo Phoebus caput extulit alto,
Et quid, ait, nostram pulsat et iste Lyram?
Nec satis Haemonias illi didicisse tot herbas,
Et quo quaeque levet languida membra modo?
Sola igitur restant venturi tempora fati,
Quaeque furore canit Pythia rapta meo.
Haec quoque si norint homines, caveantque futuris,
Thessalus heu vere tunc ego pastor ero.

Dum sedet, et gracili modulatur carmina plectro
Heniochus, dulces et regit ore sonos.
Audiit, et caelo Phoebus caput extulit alto,
Et quid, ait, nostram pulsat et iste Lyram?
Nec satis Haemonias illi didicisse tot herbas,
Et quo quaeque levet languida membra modo?
Sola igitur restant venturi tempora fati,
Quaeque furore canit Pythia rapta meo.
Haec quoque si norint homines, caveantque futuris,
Thessalus heu vere tunc ego pastor ero.

Annum si quaeris quo Francica coepit Erynnis,
Collige quem numerum Laodamia facit.
Collige quem numerum facit Admirabile, mox et
Tempora cum fuimus bellica praeda, scies.
Dii faciant, isto tandem res fine quiescant,
Nec gravior veniens nos quoque Turca premat.
Dum sedet et populis dictat nova iura sacerdos,
Dum caelum arbitrio subiicit ipse suo.
Deficit Arctoum miles collectus ad Albim ,
Laxat et obsessae moenia Parthenopes.
Inque solum versus Rhenus quod claudit et Ister ,
Implicat innumeris sacra, prophana malis.
Tempora qui quaeris, tanti numerumque furoris,
Aspice quem versus litera prima facit.

Dum sedet et populis dictat nova iura sacerdos,
Dum caelum arbitrio subiicit ipse suo.
Deficit Arctoum miles collectus ad Albim ,
Laxat et obsessae moenia Parthenopes.
Inque solum versus Rhenus quod claudit et Ister ,
Implicat innumeris sacra, prophana malis.
Tempora qui quaeris, tanti numerumque furoris,
Aspice quem versus litera prima facit.

Quod sint exigui, nostros Polypheme libellos
Carpis, meque aliquid scribere grande iubes.
Non omnes Chio similes licet esse poetae,
Aut quantus Patavi natus in historia.
Nec minus in satyra laudatur Persius una,
Quam vetus in tota Marsus Amazonide.
Est aliquid proprios intra consistere fines,
Atque animi vires noscere quenque sui.
Sed tu fucorum similis Polypheme videris,
Qui laceras alios, et nihil ipse facis.

Mumpsimus indocto, quidam pro sumpsimus ore
Annos orabat terque quaterque duos.
Id gravis arripuit potoris cura Menalcae,
Ut magnum, cunctis ingeminatque locis.
Et seu pocla levat spumantia, Mumpsimus inquit,
Sive levat ventris, mumpsimus inquit, onus.
Hoc idem templis, hoc cum spaciatur in agris,
Hoc quodcumque facit, Mumpsimus addit, opus.
Mumpsimus hoc igitur, quibus est insania laudi,
Autoris celebrant ebria turba sui.

Parce hospes, veterum sunt haec penetralia regum,
Mundus ab antiquo quos tulit usque chao.
Huc Princeps descendit Otho, cum pascere vultus,
Et proceres inter pectora quaerit avos.
Hac inclusa iacet turri veneranda vetustas,
Este procul, si quos non nisi nota, iuvant.
Hic auro expressos, argento, aut aere licebit
Cernere, quos aevum protulit omne Duces.
Pascere vis oculos, avidam vis pascere mentem,
Aspectuque frui, concilioque Ducum.
Huc ades, et veteres cernes ex ordine reges,
Europa atque Asia quos tulit et Libya.
Quid dubitas hospes? parva sub mole theatrum
Aspicis hic ingens, et loca digna Duce.
Hic digesta iacent aevi monumenta prioris,
Totaque transacti temporis historia.
Pyramides alii mirentur, et ostia Nili,
Moeniaque antiquae vasta Semiramidis.
Hac sub mole, licet, videas memorabile quidquid
Omne tulit tempus, vel tulit omne solum.
Noscere vis Graios, Italos vis noscere reges,
Eoosque Duces, Hesperiosque Duces,
Huc ades, hic omnes conclusit mole sub unae
Unius virtus, dexteritasque Ducis.
Quod genus hoc turris, quaeve haec est machina, quaeris?
Disce, vetustatis cella, penuque vocor.
Hic Latii, Graeci que Duces, hic Barbara regna,
Moles haec orbis totius instar habet.
Hac sub mole latent vetustioris
Aevi nomina, Principumque vultus,
Quotquot Sol oriens, cadensque vidit,
Res est sacra, facessite hinc profani.
Augustas facies, sacrosque vultus
Regum, quos tulit undequaque tellus,
Moles ista suis tegit latebris.
Absis, quisquis habes manus proteruas.

Hac inclusa iacet turri veneranda vetustas,
Este procul, si quos non nisi nota, iuvant.
Hic auro expressos, argento, aut aere licebit
Cernere, quos aevum protulit omne Duces.

Pascere vis oculos, avidam vis pascere mentem,
Aspectuque frui, concilioque Ducum.
Huc ades, et veteres cernes ex ordine reges,
Europa atque Asia quos tulit et Libya.

Quid dubitas hospes? parva sub mole theatrum
Aspicis hic ingens, et loca digna Duce.
Hic digesta iacent aevi monumenta prioris,
Totaque transacti temporis historia.

Pyramides alii mirentur, et ostia Nili,
Moeniaque antiquae vasta Semiramidis.
Hac sub mole, licet, videas memorabile quidquid
Omne tulit tempus, vel tulit omne solum.

Noscere vis Graios, Italos vis noscere reges,
Eoosque Duces, Hesperiosque Duces,
Huc ades, hic omnes conclusit mole sub unae
Unius virtus, dexteritasque Ducis.

Quod genus hoc turris, quaeve haec est machina, quaeris?
Disce, vetustatis cella, penuque vocor.
Hic Latii, Graeci que Duces, hic Barbara regna,
Moles haec orbis totius instar habet.

Hac sub mole latent vetustioris
Aevi nomina, Principumque vultus,
Quotquot Sol oriens, cadensque vidit,
Res est sacra, facessite hinc profani.

Augustas facies, sacrosque vultus
Regum, quos tulit undequaque tellus,
Moles ista suis tegit latebris.
Absis, quisquis habes manus proteruas.

Caesareos vultus, veterumque nomismata regum,
Haec seruat loculis machina tecta suis.
Parce hospes, tactuque cave haec temerare profano,
Quae nisi sunt casta non adeunda manu.

Qui legis hos crasso deductos stamine versus,
Et quereris cultus carmen habere parum.
Tempora cum studiis confer praesentia nostris,
Et dices multum nos potuisse nimis.
Nam tritum est, leges inter fera bella tacere,
Nec Mars cum Musis rem bene iunctus habet.
Cetera qui coemis tot passim scripta libellis,
Non grande est precium , me quoque, lector, eme,
Aspicies studium, et placidae vestigia pacis,
Nec mora portanti, nec grave pondus ero.
Tempus fallere qui cupis molestum,
Atque horas male collocare paucas,
Exilem licet hunc legas libellum,
Paruo qui tibi comparatus aere,
Nec sumptus faciet, moramque longam,
Si non suaviter, attamen levabit.

Cetera qui coemis tot passim scripta libellis,
Non grande est precium , me quoque, lector, eme,
Aspicies studium, et placidae vestigia pacis,
Nec mora portanti, nec grave pondus ero.

Tempus fallere qui cupis molestum,
Atque horas male collocare paucas,
Exilem licet hunc legas libellum,
Paruo qui tibi comparatus aere,
Nec sumptus faciet, moramque longam,
Si non suaviter, attamen levabit.

Quae Latias nymphas, quae vincis Olympia Graias,
Pierii sacro semine nata chori.
Accipe non aequo deductos stamine versus.
Et male Teutonicis carmina texta iugis.
Quae tibi si placeant, Phoebo placuisse putabo,
Meque operae precium grande tulisse meae.
Sin autem a vero tibi deerravisse videbor,
Plusue, minusue aliquidque, posuisse, decet.
Materiae novitas culpam sine vendicet istam,
Et veniam, ingressis, hanc, iter, adde, novum.
Namque etiam volucres inter, non parua, sagittas,
Longius a posito pars volat acta scopo.
Nec quae stridenti iaculo petit eminus hostem,
Perpetuo voti dextera compos abit.

Unam si libet, alteramque mecum
Horam fallere Iane fabulando
Huc ad me venias licet, bibemus,
Ludemusque sub arbitro Lyaeo.
Soles occidere et redire possunt,
Verona genitus poeta dixit.
Nobis cum semel occidit brevis lux
Nox est perpetua una dormienda.
Ergo donec abit, reditque nobis
Sol magni moderator ille mundi,
Idem qui facit et diem reducit,
Subiecti Domino, Deoque Christo .
Ludo, qua licet, et mero vacemus,
Rumoresque senum severiorum
Quantum est Clavigerumque Memnonumque
Omnes unius aestimemus assis,
Quos cum saeva venit manu potenti
Austeros licet, et minace vultu
Terrentes hominesque daemonasque
Nobiscum feret una mors sub umbras
Cur toties mutet quaeris sua tecta Lyaeus,
Atque iterum sedes poscat habere novas?
Vicinas Sophia nuper migravit in aedes
Gaudens antiqua sobrietate dea.
Hanc madidi fugiunt Fauni, Satyrique bicornes,
Silenusque pater, Thyrsigeraeque nurus.
Ast idem dicis, cur imam tendit in urbem,
Tam procul a vatum, Pieridum que choro?
Iuxta habitant Paphiae proles cognata puellae,
Iungi cum Baccho vult sua castra Venus.
Cur veteres latebras mutata sede Lyaeus
Linquat, et extrema degat in urbe rogas?
Vicinos habitat sapientia sicca penates,
Hanc fugit, hanc madido non amat ore deus.
At procul hinc Veneris iuxta colit antra sacerdos?
Hanc pridem sociam quaerit habere deam.

Cur toties mutet quaeris sua tecta Lyaeus,
Atque iterum sedes poscat habere novas?
Vicinas Sophia nuper migravit in aedes
Gaudens antiqua sobrietate dea.
Hanc madidi fugiunt Fauni, Satyrique bicornes,
Silenusque pater, Thyrsigeraeque nurus.
Ast idem dicis, cur imam tendit in urbem,
Tam procul a vatum, Pieridum que choro?
Iuxta habitant Paphiae proles cognata puellae,
Iungi cum Baccho vult sua castra Venus.

Cur veteres latebras mutata sede Lyaeus
Linquat, et extrema degat in urbe rogas?
Vicinos habitat sapientia sicca penates,
Hanc fugit, hanc madido non amat ore deus.
At procul hinc Veneris iuxta colit antra sacerdos?
Hanc pridem sociam quaerit habere deam.

Dum tu Chenopodis gaudes dulcedine Bacchi ,
Teque tuos inter Musa, Philote, beat.
Hic ubi purpureas delibat vinitor uvas,
Et redolent protropo dolia crebra mero.
Nos vario interea curarum frangimur aestu,
Dum pars saeva studet vincere fata fuga.
Pars sedet, et trepido perculsa subinde timore,
Paeonias toto pyxidas ore vorat.
O hominum infirmum genus, impatiensque malorum,
Et veniens semper quid ferat hora, timens.
Nec Domino credens, nec quod iubet ille, recordans,
Sed totum mundi sordibus implicitum
Nam quid Theriaci prosunt alabastra veneni,
Aut Mithridatenis pharmaca mista modis?
Vel quos Armenii seruent medicamina boli,
Aut signata ducum Lemnia terra notis?
Si Dominus iusta peccantes vindicet ira,
Ultrices nobis iniiciatque manus?
An nescis capitis numeratos esse capillos,
Nec cadere hinc minimum, quin volet ille, pilum
Nos Domini, quidquid sumus, hoc sumus, illius omne
Quod stat, quodque cadit, stat, cadit, arbitrio.
Illum igitur spectes, illum prece pronus adores,
Ille tibi Hippocrates, ille erit Andromachus.
Praecipue genitum clausa de virginis aluo,
Supplicibus votis, supplice posce manu.
Hic hominum vitae consors, consorsque Tonantis,
Mulcebit placidi pectora cara patris.
Et nos incolumes me dia inter vincula mortis
A saeva eripiet numine peste suo.
Hic etiam raptis fato, et iam lumine cassis
Restituet caelum, restituetque diem.
Cuius perpetuo celebrentur carmine laudes,
Gloriaque haud ullo stet moritur a die.

Confisus Domino tua pectora crede Tonanti,
Omnis ut illius stet tua cura fide.
Nec metus aut rabies ab eo te separet ulla,
Fracta licet toto corruat orbe salus.
Inde tuo si quis studio, aut ope postulet uti,
Debita cui rerum sors alimenta negat.
Esse velis aliis talis, tibi qualis es ipse,
Et mala vicini damna putare tua.
Tempora dum praesens mortalia finiat aevum,
Atque alio veniens nos levet aura polo.
Maxima sic geminis dictat lex scripta tabellis,
A Domino Sinai tradita in arce iugi.
Vivere vis recte? Dominum cole pectore toto,
Ingenii atque animi cura sit ille tui.
Lex ea praecipua est, et prodita summa Prophetis,
Divina Mosi tradita prima manu.
Proxima cui deinceps, ut ames genus omne tuorum,
Et facias aliis quod cupis ipse pati.
Reque iuves miseros, verbis solere dolentes,
Gratiaque afflictis sit tua prompta viris.

Vivere vis recte? Dominum cole pectore toto,
Ingenii atque animi cura sit ille tui.
Lex ea praecipua est, et prodita summa Prophetis,
Divina Mosi tradita prima manu.
Proxima cui deinceps, ut ames genus omne tuorum,
Et facias aliis quod cupis ipse pati.
Reque iuves miseros, verbis solere dolentes,
Gratiaque afflictis sit tua prompta viris.

Pangite gratantes Domino nova carmina Musae ,
Pangite caelesti cantica digna Deo.
Ecce redit felix iterum concordia rerum,
Mitior et summo spirat ab axe Notus.
Quaeque diu gravibus flagrarunt pectora curis,
Haec Deus et melior foedere iungit Amor.
Salue magne parens, quacumque in parte piorum
Caelicolum spectas umbra beata choros.
Et tu magnanimi qui patris iussa secutus,
Connubio revocas foedera prisca novo.
Ergo olim veniet lustris labentibus aetas,
Fiat ut e multis Saxonis una domus.
Quodque parum placido iacuit sub numine pressum,
Floreat, et tempus vivat in omne decus.

Carole magnorum qui gestas nomina regum,
Et genus a doctis ducis utrinque viris.
Grata fuere mihi tua carmina, grata voluntas.
Et placet ingenui pectoris officium.
Atque utinam detur, quo tu me hortaris euntem,
Cursibus hunc portum prehendere posse meis.
Nulli equidem studio, nulli tibi deesse labori
Dicerer, aut partes negligere ipse meas.
Sed me nescio quae traxit fortuna ruentem,
Imparibus vinxit quae mea colla iugis.
Et male tantarum tot subter pondera rerum
Deficit, et curis mens mea victa iacet.
Atque ut inexpertus succumbit nauta procellis,
Per mare qui primum tendere capit iter.
Sic ego, quem vires, quem rerum deficit usus,
Horreo, et ad fluctus ipse stupesco novos.
At tu quo virtus tua te vocat, arripe cursum,
Et sequere Aonias spe comitante Deas.
Et capies olim quaesitae praemia laudis,
Parsque eris in sacro tu quoque certa choro.

Multa quidem infelix, multa atque indigna tulisti,
O anime, et summis annumeranda malis.
Sed sors haec vitae est, nostros quae colligit annos,
Cumque hominum est eadem conditione tua.
Perfer et obdura, quis scit, quae tempora restent,
Aut mala quis dexter finiet ista Deus?
Non semper pluviae glomerantur in aethere nubes,
Nec semper tumidas verberat Eurus aquas.
Interdum et caecis Sol interponitur umbris,
Et redit a multis clarior una dies.
Quare age te obfirma, teque ad meliora reserua,
Invenient aliquam fata, Deusque viam.

Concipe lugubres mea concipe Musa querelas,
Et feriant animum tristia nostra tuum.
Ecce iacet thalami, quondam mea cura, iugalis,
Ante suum aevo funere mersae diem.
Quaeque diu fuerat decus et tutela mariti,
Externo tegitur corpus inane solo.
Sic rosa, sic violae tenera carpuntur in herba,
Sic spatio intereunt optima quaeque brevi.
Ergo iaces humili terrae defossa latebra,
Illa diu thalami cura, fidesque mei?
Teque aliena premit non aequo cespite tellus,
Nec patria, aut notae te videt ora domus?
Quas igitur lacrimas fundam, quas ore querelas.
O curae victrix unica cura meae?
Quid querar, aut luctus in quos mea corda resolvam:
Deficit a tantis mens mea victa malis.

Conditur hac hospes, coniunx, tellure Micylli,
Pamphila cui Graeco nomine nomen erat.
Undecimum gravida partum gestaverat aluo,
Undecies annos coniuge nupta duos.
Cum fera clauserunt miseram hoc sub fata sepulchro,
Heu procul a patria, et flumine Moene tuo.

Desinit o miseri superos urgere querelis,
Et lacrimis tumulum sollicitare meum.
Frustra est, quae rebus querimonia sumitur istis,
Fata Deum nulla stant revocanda prece.
Sed potius subeat, quanto discrimine rerum,
Dividitur nostro vester ab orbe locus.
Et Domino casus tandem permittite vestros,
Discite et haec aequa funera mente pati.
Tempora perpetuo peraguntur vestra labore,
otia nos nullo fine domanda levant.

Si quis forte leges, si quis tamen haec legis hospes,
Non bona, cum rebus carmina pone suis.
Proveniunt animo quae sint placitura, sereno,
Nos dolor et curae composuere graves.

Hic defuncta iacet noti Catharina Micylli,
Nata novo quondam filia prima patri.
Quartum post nonum, quae nondum impleverat annum,
Cum periit telis fixa Diana tuis.
Candida sic primo carpuntur lilia flore,
Tempore sic recidit, quo fuit orta, rosa.

Conditur hic maesti Lucretia parva Micylli,
Tertia nata suo, mortua prima patri.
Nonum quae vitae nondum compleverat annum,
Isto cum iacuit peste perempta solo.
Ossibus ergo licet, recubent ut molliter, optes,
Nam mens aetheriae vivit in orbe plagae.

Conditur hic tenero praereptus ab ubere matris,
Eusebius paruo paruus et ipse solo.
Nondum luna suos iterum collegerat ignes,
Mortuus ut iacuit, qui modo natus erat.
Rara viget terris pietas, quare hunc quoque Christus
Longius a caelo noluit esse suo.

Mortuus en parva iaceo tumulatus arena,
Qui modo magna patris gaudia, Caspar, eram.
Infantem rapuit me matris ab ubere Parca,
Natus cum menses quinque decemque forem.
At tu si qua tui tangit te cura Micylli,
Iam quartum maesti commiseresce patris.

Conditur, en hospes, tantilla Hieronymus urna,
Hebdomadas natus ter modo quinque, puer.
Quem neque spes patris, nec pravi nescia vita,
Eripuit manibus Parca maligna tuis.
Et senibus parcat falso dea nomine dicta,
Ubere quae puerum matris ab usque rapit?

Parce hospes tumulo, sacer est locus iste camenis,
Et circum tacita plangit Apollo lyra.
Artocopi tegit hoc Balthasaris ossa sepulchrum,
Artis qui melicae totius instar erat.
Quo neque ventosis melior cantare cicutis,
Nec dare multiplici voce canenda, fuit.
Et poterat dulci modulamine flectere Divos,
Invideant tantis ni fera fata bonis.

Quisquis ad haec casu venies monumenta viator,
Molliter ut recubent ossa precare mea.
Civis eram, pacis simul et pictatis amator,
Musis ac studiis deditus ingenuis.
Principe cognomen tenui de monte, Philippus ,
Claro, si qua ea laus, natus et ipse loco.
Cetera scit patria, et per tot modo tempora cives,
Eloquio tecti, consiliisque meis.

Hoc quoque, non longum est, hospes lege. namque mariti
Unius uxores haec tegit urna duas.
Utraque cum senos vixisset nupta per annos,
Iunior Hedingis, sed prior Anna, cadit.
Utraque cum terna ditasset prole parentem,
Soluuntur quarto, morte, puerperio.
Ergo pari fato, quibus est sua vita peracta,
Et quas sors ambas una, eademque tulit.
Non geminae his animae, verum fuit una, vicissim
Quae corpus spatio rexit utrumque pari.
Et cum tam similes teda nupsere iugali,
Nempe vir unius coniugis ille fuit.

Hic senior recubat clausis Hieronymus annis,
Agninae quondam stemma, decusque domus.
Cuius multa fuit vitae, sed maxima virtus,
Constanti coluit quod pietate fidem.
Consilio iuvenis defendi, et lege clientes,
Mox senior colui foedera Christe tua.
Nunc victus iaceo fatis, Hieronymus, actus,
Hic me natorum contumulavit amor.
Agninos fratres nosti si forte viator,
Illorum genitor mole sub hac recubo.
Plurima cum possem, delegi ex omnibus illud,
unica ut efferret, me tua Christe fides.
Hic iaceo tacitis Hieronymus additus umbris,
Post terna aetatis Lustra peracta quater.
Haec habeo, quae cognovi sacra atque profana,
Cetera mors isto condidit atra solo.
Tu quod es, hospes, eram, quod ego sum, tu quoque fies:
Quae tibi vis fieri iusta, precare mihi.

Consilio iuvenis defendi, et lege clientes,
Mox senior colui foedera Christe tua.
Nunc victus iaceo fatis, Hieronymus, actus,
Hic me natorum contumulavit amor.

Agninos fratres nosti si forte viator,
Illorum genitor mole sub hac recubo.
Plurima cum possem, delegi ex omnibus illud,
unica ut efferret, me tua Christe fides.

Hic iaceo tacitis Hieronymus additus umbris,
Post terna aetatis Lustra peracta quater.
Haec habeo, quae cognovi sacra atque profana,
Cetera mors isto condidit atra solo.

Tu quod es, hospes, eram, quod ego sum, tu quoque fies:
Quae tibi vis fieri iusta, precare mihi.

Hic pater, hic coniunx tumulo clauduntur eodem,
A quibus Agninae nata propago domus.
Quae tenuit vivos inter se gratia iunctos,
Haec eadem summa iunxit utrumque die.
Quod memori hic nati testantes carmine, triste
Hoc fecere quidem, sed tamen officium.
Quae pietas, quae casta fides, quae fama meretur,
isti debentur praemia cuncta loco.
Hic Agninorum requiescunt morte parentes,
Iusticia et sancta praediti uterque fide.
Quos ut perpetuae iungebat gratia vitae,
Sic quoque habent fato corpora iuncta pari.
Parca sub hoc geminos clausit tellure parentes,
Agninam superis qui genuere domum.
Gratia quae vitae fuit, haec quoque fata secuta est,
Tempore finitimo, morte obiere pari.

Quae pietas, quae casta fides, quae fama meretur,
isti debentur praemia cuncta loco.
Hic Agninorum requiescunt morte parentes,
Iusticia et sancta praediti uterque fide.
Quos ut perpetuae iungebat gratia vitae,
Sic quoque habent fato corpora iuncta pari.

Parca sub hoc geminos clausit tellure parentes,
Agninam superis qui genuere domum.
Gratia quae vitae fuit, haec quoque fata secuta est,
Tempore finitimo, morte obiere pari.

Cetera qui spectas oculis lustrantibus hospes,
Haec quoque, non longum est, carmina pauca lege.
Conditus exigua iacet hic Gulielmus in urna,
Ille decus generis, famaque clara sui.
Cui modo cognomen saxum dabat, atque pruina,
Sed celebrem virtus nunc quoque multa facit.
Nam neque Musarum, aut pietatis amantior alter,
Nec magis ingenio qui valuisset, erat.
Una in parte miser, quod non et lumina coniunx,
Et nati absentis composuere patris.
Quantum fata valent? iacet hoc Gulielmus in agro,
Nomen cui saxo iuncta pruina dabat.
Vivus qui sancte coluit rectumque fidemque,
Et doctas socia cum pietate deas.
Principibus charus, privatis carus amicis,
Nec minus eloquio, quam bonus ingenio.
felix, si tantum potuissent lumina patris
Tot nati, aut coniunx claudere maesta viri.
Hoc tumulo cineres Gulielmi atque ossa teguntur,
Nomen cui saxum, cuique pruina dabat.
Qui simul Aonidum , simul et pietatis amator,
Ingenioque potens, eloquioque fuit.
Ante alios felix, nisi quod neque lumina coniunx,
Nec tot natorum composuere manus.
En tegit haec humili Gulielmum cespite tellus,
Multorum e numero qui modo primus erat.
Nomen cui generis saxo coniuncta pruina,
Sed famam virtus, ingeniumque dabant.
Si quid habet pietas, si quid pia numina Musae ,
Debetur tanto laudis id omne viro.
Quid dubitas hospes? iaceo his Gulielmus in oris,
Nomen cui saxo iuncta pruina dedit.
Doctrinae et virtutis amans, neque laudis egenus,
Dum sequor huc rerum commoda, morte premor.
Vivite felices, quorum Deus aequior aevo est,
Me raptum e medio fata maligna premunt.
Sanguine pachnilithus, Gulielmi nomen habebam,
Virtutum, ut taceam cetera, amator eram.

Quantum fata valent? iacet hoc Gulielmus in agro,
Nomen cui saxo iuncta pruina dabat.
Vivus qui sancte coluit rectumque fidemque,
Et doctas socia cum pietate deas.
Principibus charus, privatis carus amicis,
Nec minus eloquio, quam bonus ingenio.
felix, si tantum potuissent lumina patris
Tot nati, aut coniunx claudere maesta viri.

Hoc tumulo cineres Gulielmi atque ossa teguntur,
Nomen cui saxum, cuique pruina dabat.
Qui simul Aonidum , simul et pietatis amator,
Ingenioque potens, eloquioque fuit.
Ante alios felix, nisi quod neque lumina coniunx,
Nec tot natorum composuere manus.

En tegit haec humili Gulielmum cespite tellus,
Multorum e numero qui modo primus erat.
Nomen cui generis saxo coniuncta pruina,
Sed famam virtus, ingeniumque dabant.
Si quid habet pietas, si quid pia numina Musae ,
Debetur tanto laudis id omne viro.

Quid dubitas hospes? iaceo his Gulielmus in oris,
Nomen cui saxo iuncta pruina dedit.
Doctrinae et virtutis amans, neque laudis egenus,
Dum sequor huc rerum commoda, morte premor.

Vivite felices, quorum Deus aequior aevo est,
Me raptum e medio fata maligna premunt.
Sanguine pachnilithus, Gulielmi nomen habebam,
Virtutum, ut taceam cetera, amator eram.

Omnia qui didici, quae mens humana peragrat,
Praemia nec tamen hinc hactenus ulla tuli.
En iaceo, o frustra quae spes trahis invida nostras
Proque piis meritis funera, Parca, refers.

Multorum mores qui quondam et pectora finxi,
Dum studia intonsi dirigo prima gregis.
Quique idem Latias Graiis addendo camenas
Ingenua docui quidquid in arte fuit.
Rhynerus patrio, proprio sed nomine Thomas,
Cui genus et proavos Suevica terra dedit.
Corporis hoc tandem posui sub marmore molem,
Ulterius nostri mors habet atra nihil.
Rhynerum noras hospes, puto, nomine Thomam,
Notior his terris quo modo nullus erat.
Dorica qui Latiis miscendo scripta camenis
Excoluit nostras tempora longa scholas.
Illius hoc Parcae clauserunt ossa sepulchro,
Ulterius saevae nil potuere Deae.
Conditus hoc tegitur Rhynerus marmore Thomas,
Fama suae gentis, fama, decusque scholae.
Cuius tu poscas ut molliter ossa quiescant,
Et cineres, hospes, cetera morte vacant.
Hospes quid properas? parumper asta,
Huius dum titulum legas sepulchri.
Nam clausus tumulo iacet sub isto
Thomas ille domi, forisque notus.
Qui Nicrus rigat arua, quaque Rhenus ,
Doctrinae columen severioris,
Et sollers rudis arbiter iuventae,
Rhyneri generis decus perenne,
Cuius te rogo manibus quietem,
At vitam tibi quisquis es precare.

Rhynerum noras hospes, puto, nomine Thomam,
Notior his terris quo modo nullus erat.
Dorica qui Latiis miscendo scripta camenis
Excoluit nostras tempora longa scholas.
Illius hoc Parcae clauserunt ossa sepulchro,
Ulterius saevae nil potuere Deae.

Conditus hoc tegitur Rhynerus marmore Thomas,
Fama suae gentis, fama, decusque scholae.
Cuius tu poscas ut molliter ossa quiescant,
Et cineres, hospes, cetera morte vacant.

Hospes quid properas? parumper asta,
Huius dum titulum legas sepulchri.
Nam clausus tumulo iacet sub isto
Thomas ille domi, forisque notus.
Qui Nicrus rigat arua, quaque Rhenus ,
Doctrinae columen severioris,
Et sollers rudis arbiter iuventae,
Rhyneri generis decus perenne,
Cuius te rogo manibus quietem,
At vitam tibi quisquis es precare.

Hic situs est, quondam vacuo qui fusus in agro,
Venatum, subita morte, profectus, obit.
Quique pruinosi referens cognomina saxi,
Aevo post fratres quattuor imus erat.
Aequales Ianum dicebant, gloria gentis
(Dent superi vitam) magna futura suae.
Tanta huius pietas, tantae artes: perge viator,
Atque optes placido manibus esse loco.

Conditur hic Helene. HOSP. Quaenam dic, anne Lacaena?
Non, sed in his Nicri Teutonis orta iugis.
Coniugis Hartmanni decus, et solamen amoris,
Dum favit socio Parca, Deusque thoro .
Quidquid castus amor, quidquid sincera voluptas
Dulce habet, hoc isto clauditur omne solo.
Ergo illi aeternum spiret ver: floreat aestas,
Terraque nec cineri sit gravis ulla pio.

Hic pia Desleri coniunx tumulata Iohannis
Ante diem maesto funere mersa iacet.
Annae cui proprium nomen fuit, at sua genti
Cum patrio montes, Runca latina dedit.
Non erat hac forma, non hac praestantior arte
Femineum decorat quae modo cumque genus.
Et poterat vultus in se convertere quosuis,
Quos pietas movet, et cum pietate pudor.
Sed neque fata genus retinet, neque funera virtus,
Una eademque omnes sors manet, una via.

Aspicis hic, hospes, castae monumenta Sibyllae,
Non Chalcidensis, aut Erythraeae illius.
Sed quae iam pridem, de sanguine nata Cratandri,
Uxor marito nupta fuit Halesio.
femina post nullas umquam memoranda puellas,
Quas vel fides, castusue nobilitat pudor.
Huic igitur pacem, facilemque precare soporem,
Dum clausa tumulis corpora resurgant suis.
Nomine si qua tibi fuit, hospes, nota Sibylla,
Hartmanno quondam de genitore sata.
Quae genus Haleso thalamis sociata Philippo
Quodcumque est castae coniugis, omne tulit.
Illius hic iuxta cineres, atque ossa teguntur,
Ante diem saevo funere mersa suum.
His igitur pacem, facilemque precare soporem,
Dum redeat membris reddita vita suis.
Nomine si qua tuas, hospes, pervenit ad aures
Hartmanno quondam nata Sibylla patre.
Connubio Haleso quae dudum iuncta Philippo ,
Vixit cum summa laude pudicitiae.
Sed primis eadem (sic Dii voluere) sub annis
Deseruit maestum, morte perempta, virum.
Illius hic infra tacito sub marmore corpus,
Et quicquid reliquum fata delere, iacet.
Cui tu nunc requiem, placidumque precare sopore,
Dum relevet somno corpora summa dies.

Nomine si qua tibi fuit, hospes, nota Sibylla,
Hartmanno quondam de genitore sata.
Quae genus Haleso thalamis sociata Philippo
Quodcumque est castae coniugis, omne tulit.
Illius hic iuxta cineres, atque ossa teguntur,
Ante diem saevo funere mersa suum.
His igitur pacem, facilemque precare soporem,
Dum redeat membris reddita vita suis.

Nomine si qua tuas, hospes, pervenit ad aures
Hartmanno quondam nata Sibylla patre.
Connubio Haleso quae dudum iuncta Philippo ,
Vixit cum summa laude pudicitiae.
Sed primis eadem (sic Dii voluere) sub annis
Deseruit maestum, morte perempta, virum.
Illius hic infra tacito sub marmore corpus,
Et quicquid reliquum fata delere, iacet.
Cui tu nunc requiem, placidumque precare sopore,
Dum relevet somno corpora summa dies.

Hoc tegitur saxo Schuechemi corpus Adami,
Summus qui fratres quattuor inter, erat.
Ingenio praestans, praestans virtutibus, et mox
Si vivat, generis fama futura sui.
Sed decus hoc terris invidit Parca, priusque
Vitae quam legeret bis duo lustra cadit.
Sic rosa, sic violae prima carpuntur in herba,
Tempore sic pereunt optima quaeque brevi.

Si genus, aut virtus, si clarum nomen avorum,
Aut vis magnarum si qua valeret opum.
Debuerant merito nobis ignoscere Parcae,
Longius et saevas abstinuisse manus.
Sed neque vis, nec opes, neque summa potentia regum,
Funera, vel mortis vim prohibere potest.
Ergo miser iaceo primis ereptus ab annis,
Lascorum nuper famaque, spesque domus.

Quid dubitas hospes, iacet hoc sub marmore Thomas,
Et decus et patriae spes modo summa suae.
Qui veteri comitum Rheni de stirpe creatus,
Ingens huius erat fama futura domus.
Ni Deus, et rebus melioribus invida fata,
Ante suum raperent optima quaeque diem.
Viginti aetatis nuper compleverat annos,
Cum fera mors isto condidit ossa solo.
Nil Patria amisit, nil mater carius illo,
Fleverunt rapti femina, virque vices.

Conditur hoc tumulo comitum de sanguine natus
Sulmo quibus patrium nomen habere dedit.
Quique tenent montis dicti de voce monetae
Imperia, et Catthis rura propinqua iugis.
Bernhardum laeti quondam dixere parentes.
Primum cum liquido vidit in orbe diem.
Nunc iidem maesto defunctum pectore lugent,
Et raptum iusti funeris ante diem.
Francorum patriam sumptis defenderat armis,
Tunc cum vicinos Mars rapiebat agros.
Francorum in patria non aequo victus ab hoste est,
Proxima Suevorum qua vada Moenus habet.
Quisquis es, huic requiem, placidumque precare soporem,
Dum veniens summum finiat hora diem.

Cetera qui circum lustras monumenta viator,
Haec quoque non longa est, perlege pauca, morae.
Si Ducis audita est forsan tibi fama Philippi ,
Clara Palatinae quem tulit aula domus.
Qui modo Pannonicam defendit ab urbe Viennam,
Et soluit trepidos obsidione viros.
Tunc cum Threicii vastarent omnia Turcae,
Et tremerent subito Norica regna metu.
Mox etiam implevit magnum virtutibus
Utilis hinc armis, utilis inde toga.
Illius hac tegitur corpus venerabile terra,
Hic animam, hic vitam reddidit ille Deo.
Quo te si pietas, si quid movet incluta virtus,
Iunctaque cum summa nobilitate fides.
Huic opta ut cineres placida cum pace quiescant,
Condita nec tellus durior ossa premat,
Nam pius ad caeli sublatus spiritus arces,
Cum Christo vivit tempus in omne suo.
Inclitus ille armis Dux et pietate, Philippus ,
Clara Palatinae quem tulit aula domus.
Qui pariter laudis studio flagravit honestae,
Et vixit solidae relligionis amans.
Virtutum postquam decoratus honore suarum,
Rettulit hinc meritis praemia digna suis:
Et documenta dedit dextraeque animique virilis,
Et quid consilio posset, et ingenio.
Hic ubi Pannonicam defendit ab hoste Viennam,
Et soluit trepidos obsidione viros.
Tunc cum Threicii vastarent omnia Turcae,
Et tremerent magno Norica regna metu.
Contemptis opibus mundi, rebusque caducis,
Quas hominum captat futile, inersque genus.
Et pacem, qui te profitentur Christe , precatus,
Hoc vitae summum clausit in orbe diem.
Et nunc aeterna quoniam de morte redempti
Per tua, nate Deo, funera Christe , sumus.
Ipse quoque aetheria procul hinc in sede receptus
Aspectu fruitur laetus, ovansque Dei.
Quare age quid dubitas? aut quid circumspicis hospes?
Hic genus, hic virtus, hic iacet omne decus.
Quodque diu multis fuit insuperabile bellis,
Conditur hic modico corpus inane solo.
At pius ad caeli sublatus spiritus arces,
Cum Christo vivit tempus in omne suo.
Illaque tantarum rerum per Caesaris ora,
Per regum, et populi fama superstes abit.
Dux inclutus pridem, Palatii comes
Philippus , unus qui Deo et virtutibus
Aetatem agebat, deditus prae ceteris,
Postquam est adeptus gloriae summum decus,
Nomenque, quod nec longa diminuat dies:
Documenta certa quod dedisset patriae,
Animique, consiliique et ingenii sui,
Adversus hostem religionis impium,
Tunc cum Viennam, Pannonum urbem nobilem,
Cinxisset obsidione Turcicus furor,
Mundum, relictis rebus et opibus, quibus
Ploerique freti vitam agunt securiter,
Valere iussit, et obiit diem suum,
Precatus pacem Christianis omnibus
Atque ut perenni morte liberatus est
Per mortem Iesu, Domini et unici Dei,
Ita vivet ex hoc in patris gremio sui,
Expers mali omnis, et boni omnis conscius.
Quare quid hic viator tecum cogitas?
Iacet hoc quidem virtus loco, et genus, et honos,
Corpusque terra, obnoxium fato, tegit.
Ast anima in altum evecta, caelum possidet,
Celebrantque virtutem, et decus tanti Ducis
Et caesar et reges, et orbis principes.

Inclitus ille armis Dux et pietate, Philippus ,
Clara Palatinae quem tulit aula domus.
Qui pariter laudis studio flagravit honestae,
Et vixit solidae relligionis amans.
Virtutum postquam decoratus honore suarum,
Rettulit hinc meritis praemia digna suis:
Et documenta dedit dextraeque animique virilis,
Et quid consilio posset, et ingenio.
Hic ubi Pannonicam defendit ab hoste Viennam,
Et soluit trepidos obsidione viros.
Tunc cum Threicii vastarent omnia Turcae,
Et tremerent magno Norica regna metu.
Contemptis opibus mundi, rebusque caducis,
Quas hominum captat futile, inersque genus.
Et pacem, qui te profitentur Christe , precatus,
Hoc vitae summum clausit in orbe diem.
Et nunc aeterna quoniam de morte redempti
Per tua, nate Deo, funera Christe , sumus.
Ipse quoque aetheria procul hinc in sede receptus
Aspectu fruitur laetus, ovansque Dei.
Quare age quid dubitas? aut quid circumspicis hospes?
Hic genus, hic virtus, hic iacet omne decus.
Quodque diu multis fuit insuperabile bellis,
Conditur hic modico corpus inane solo.
At pius ad caeli sublatus spiritus arces,
Cum Christo vivit tempus in omne suo.
Illaque tantarum rerum per Caesaris ora,
Per regum, et populi fama superstes abit.

Dux inclutus pridem, Palatii comes
Philippus , unus qui Deo et virtutibus
Aetatem agebat, deditus prae ceteris,
Postquam est adeptus gloriae summum decus,
Nomenque, quod nec longa diminuat dies:
Documenta certa quod dedisset patriae,
Animique, consiliique et ingenii sui,
Adversus hostem religionis impium,
Tunc cum Viennam, Pannonum urbem nobilem,
Cinxisset obsidione Turcicus furor,
Mundum, relictis rebus et opibus, quibus
Ploerique freti vitam agunt securiter,
Valere iussit, et obiit diem suum,
Precatus pacem Christianis omnibus
Atque ut perenni morte liberatus est
Per mortem Iesu, Domini et unici Dei,
Ita vivet ex hoc in patris gremio sui,
Expers mali omnis, et boni omnis conscius.
Quare quid hic viator tecum cogitas?
Iacet hoc quidem virtus loco, et genus, et honos,
Corpusque terra, obnoxium fato, tegit.
Ast anima in altum evecta, caelum possidet,
Celebrantque virtutem, et decus tanti Ducis
Et caesar et reges, et orbis principes.

Ergo iaces hominum defunctus tu quoque fatis,
Fama Palatinae Dux Friderice domus?
At tua facta manent totum victura per aevum,
Iunctaque cum pulchro Pacis amore fides.
Huc lacrimas nymphae, lacrimas huc fundite Musae ,
Heu victus letho, vester Apollo iacet.
Vester Apollo iacet, veteris stirps clara Palatii.
Auxit qui vestras pacis amator opes.
Huic igitur lacrimas, lacrimas huc fundite nymphae,
Numinaque amissum flete novena ducem.
Quanta igitur vis est, quanta est tua Parca potestas?
Uno quae violas sacra, prophana , modo.
Nempe tuo imperio Fridrici corpus ademptum
Morte, Palatinos conditur inter avos.
At virtus manet, et gestarum gloria rerum,
Iunctaque cum pulchro pacis amore fides.
Nulla igitur vis est, nulla est tua Parca potestas,
Quae meliora sinis stare, caduca rapis.

Huc lacrimas nymphae, lacrimas huc fundite Musae ,
Heu victus letho, vester Apollo iacet.
Vester Apollo iacet, veteris stirps clara Palatii.
Auxit qui vestras pacis amator opes.
Huic igitur lacrimas, lacrimas huc fundite nymphae,
Numinaque amissum flete novena ducem.

Quanta igitur vis est, quanta est tua Parca potestas?
Uno quae violas sacra, prophana , modo.
Nempe tuo imperio Fridrici corpus ademptum
Morte, Palatinos conditur inter avos.
At virtus manet, et gestarum gloria rerum,
Iunctaque cum pulchro pacis amore fides.
Nulla igitur vis est, nulla est tua Parca potestas,
Quae meliora sinis stare, caduca rapis.

Hoc quicumque vides sacrum venerare sepulchrum,
Ossa comes sub quo clausa Philippus habet.
Qui pius, humanus, moderatus, iustus, et aequus,
Hanoiae tenuit regna paterna domus.
Et rexit tutas placidis sub legibus oras,
Auxit et acceptas pacis amator opes.
Haud ulli veterum propria virtute secundus,
Ni mors, eximium, quae rapit omne, foret.
Qui prius humanis excessit rebus ademptus,
Quam spacium implerunt bis tria lustra suum.

Quinque ter exierant post Christum saecula natum,
Et messes annus quot facit Hebdomadas,
Cum fremit insolito Germania concita motu,
Signaque stant ripis Gallica Rhene tuis.
Mox ferus haec templi lacerat sacraria miles.
Et profugus moritur praesul in exilio.
Exul ab externa iaceo tellure relatus,
Vastarunt agros Gallica turba meos.
Gallica vastabant Rheni vexilla colonos,
Externo morior fessus in exilio.
Alsatiis profugus latui tunc ipse tabernis,
Cum vastat Rheni Francicus arua furor.
Exul ab Alsaticis feror huc post fata tabernis,
Exhausit vitam Gallica turba senis.

Exul ab externa iaceo tellure relatus,
Vastarunt agros Gallica turba meos.

Gallica vastabant Rheni vexilla colonos,
Externo morior fessus in exilio.

Alsatiis profugus latui tunc ipse tabernis,
Cum vastat Rheni Francicus arua furor.

Exul ab Alsaticis feror huc post fata tabernis,
Exhausit vitam Gallica turba senis.

Si genus, et virtus, superos si forma moveret,
Vuigande, ante alios vivere dignus eras.
Sed nihil ista iuvant, nulli mors invida parcit:
Unum ergo vitae spem melioris habes.

Ossa Placentini tellus habet ista Philippi ,
Quem miserum ante suum fata tulere diem.
Nam puer externis Musas dum quaeritat oris,
Suffusum tumida Parca peremit aqua.
Una tamen restant raptae solacia vitae,
Terra tegit cineres, spiritus astra tenet.

Hic iaceo patria Themarensis, origine Francus,
Nomen Adae puero, qui genuere, dabant.
Ingenuas artes primis edoctus ab annis,
Summorum docui pignora chara ducum.
Grammaticos, vates, et Ius utrumque professus,
Praemia de studiis ordine cuncta tuli.
Et mox solenni factus de more Decanus,
Explicui leges tempora multa sacras.
Cognatos opibus provexi, et honore nepotes,
Clausa nec externis dextera nostra fuit
Donec in hoc cursu lustris ter quinque peractis,
Supremum clausit grata senecta diem.

Conditus hac recubat senior Virdungus in urna,
Quem patria Hasfurtum, Francica terra, tulit.
unus qui caeli motus, et sidera norat.
Et quascumque ferunt tempora versa vices.
Qui casus hominum, et rerum secreta canebat,
Fataque nascenti quae sua cuique forent.
Proximus a superis, quantum mortalia fas est,
caelestes sensu scandere, corda, domus.
Sed tamen immiti mors hunc quoque falce peremit,
Dum tantum terris invidet illa decus.

Hic senior recubat dictus cognomine Maccus,
Iuris et ingenuae clarus honore togae.
Defendit miseros qui longa aetate clientes,
Magna Palatini fama decusque fori.

Conditus hic Hugo modica requiescit in urna,
Cui Lucae nomen, cui patria Alsatia.
Qui multos docuit leges, et iura per annos,
Hic ubi doctorum pulpita voce sonant.
Mox Palatinam, rebus delectus agendis
Eloquio iuvit, consilioque domum.
Umbris ergo levem placidumque precare soporem,
Dum redeat membris reddita vita suis.
Clauditur hic, hospes, tacito sub marmore Lucas,
Cui genus Hugonum, cui patria Alsatia.
Qui docuit primis leges et iura sub annis,
Iuridicae quondam fama decusque scholae.
Inde Palatinam senior translatus ad aulam,
Consilium multis rebus, opemque tulit.
Quare age dum reduces veniant in corpora mentes,
Tunc cum supremum finiet hora diem.
Huic opta, ut requie, placidoque sopore fruatur,
Terraque nec cineres, nec premat ossa gravis.
Haec Lucae Hugonis cernis monumenta viator,
Quem quondam Alsatii protulit ora soli.
Qui legum interpres fuit, et moderator honesti,
Eque Palatina notus ad astra domo.
Si forte audisti Doctoris nomina Lucae,
Cui patria fuit Alsatia, at Hugonum genus.
Hunc fera clauserunt isto sub marmore fata,
Domus Palatinae et Scholae quondam genus.
Hugo genus, patria Alsatius, sed nomine Lucas,
Interpres legum et iusticiae , hic iaceo.
Notus nomine si tibi quis olim
Lucas, Hugo genus, fuit viator,
Legum et Iusticiae arbiter severus,
Et mox Principis aduocatus aulae,
Hic saxo recubat situs sub isto,
Expectans Dominum, Deumque magnum.

Clauditur hic, hospes, tacito sub marmore Lucas,
Cui genus Hugonum, cui patria Alsatia.
Qui docuit primis leges et iura sub annis,
Iuridicae quondam fama decusque scholae.
Inde Palatinam senior translatus ad aulam,
Consilium multis rebus, opemque tulit.
Quare age dum reduces veniant in corpora mentes,
Tunc cum supremum finiet hora diem.
Huic opta, ut requie, placidoque sopore fruatur,
Terraque nec cineres, nec premat ossa gravis.

Haec Lucae Hugonis cernis monumenta viator,
Quem quondam Alsatii protulit ora soli.
Qui legum interpres fuit, et moderator honesti,
Eque Palatina notus ad astra domo.

Si forte audisti Doctoris nomina Lucae,
Cui patria fuit Alsatia, at Hugonum genus.
Hunc fera clauserunt isto sub marmore fata,
Domus Palatinae et Scholae quondam genus.

Hugo genus, patria Alsatius, sed nomine Lucas,
Interpres legum et iusticiae , hic iaceo.

Notus nomine si tibi quis olim
Lucas, Hugo genus, fuit viator,
Legum et Iusticiae arbiter severus,
Et mox Principis aduocatus aulae,
Hic saxo recubat situs sub isto,
Expectans Dominum, Deumque magnum.

Si quis inest sensus, et habent sua numina manes,
Officium agnoscis care Mylee meum.
Non obscura fuit nostra utriusque voluntas,
Quae dum vita fuit, perpetuo una fuit.
Quicquid amicitiae tribuendum, quicquid amicis,
Aut totum, aut aliqua est hoc tibi parte datum.
Ulterius nihil est, nisi quod non vivimus aeque,
Aut aeque fato functus uterque iacet.
Ergo vale, et placido fruere hac sub nocte sopore
Ultima dum reducem iungat utrumque dies.
Perpetuis igitur nata est mea Musa querelis?
Et mea quod doleant carmina semper habent?
Hic cineres atque ossa iacent tumulata Mylei,
Quem patria Ulma tulit, terra Moguntiaca.
Pierias artes, et legum vincula norat,
Et pariter titulo clarus utroque fuit.
Sed neque virtutem curant, neque nomina Parcae,
Quicquid erat, paruo clauditur omne solo.
Hac qui forte viam tenes viator,
Paucis accipe, non ero molestus:
Doctoris tumulum vides Mylei,
Qui quondam patriae solo relicto
Et Moguntiaco profectus agro,
Primis imbuit artibus iuventam,
Formavitque animos recentiores,
Qua Rheni fluvium vetus Nemetum
Spectat nomine Spira dicta Graio.
Mox Iuris tutuloque, purpuraque
Donatus, solita sedens cathedra,
Qua Nicer geminas it inter arces,
Musarumque sacros rigat penates,
Legum primitias et instituta
Maioris docuit professor artis.
Vir candoris amans, et aequitatis.
De se qui moriens reliquit illud,
Vivus quod placuit bonis, nec ullo
Laesus crimine mortuus quiescit.
Huic ergo facilem precare somnum,
Et pacem cineri, levemque terram.
Lucem dum reduci videre summam,
Et vita dabitur frui perenni.
Tantum te volui. Vale viator.

Hic cineres atque ossa iacent tumulata Mylei,
Quem patria Ulma tulit, terra Moguntiaca.
Pierias artes, et legum vincula norat,
Et pariter titulo clarus utroque fuit.
Sed neque virtutem curant, neque nomina Parcae,
Quicquid erat, paruo clauditur omne solo.

Hac qui forte viam tenes viator,
Paucis accipe, non ero molestus:
Doctoris tumulum vides Mylei,
Qui quondam patriae solo relicto
Et Moguntiaco profectus agro,
Primis imbuit artibus iuventam,
Formavitque animos recentiores,
Qua Rheni fluvium vetus Nemetum
Spectat nomine Spira dicta Graio.
Mox Iuris tutuloque, purpuraque
Donatus, solita sedens cathedra,
Qua Nicer geminas it inter arces,
Musarumque sacros rigat penates,
Legum primitias et instituta
Maioris docuit professor artis.
Vir candoris amans, et aequitatis.
De se qui moriens reliquit illud,
Vivus quod placuit bonis, nec ullo
Laesus crimine mortuus quiescit.
Huic ergo facilem precare somnum,
Et pacem cineri, levemque terram.
Lucem dum reduci videre summam,
Et vita dabitur frui perenni.
Tantum te volui. Vale viator.

Quid dubitas hospes? hic Casparis ossa teguntur,
Itala cui gentis nomina Nola dabat.
Quem dum per varios mutat sua tecta penates,
Heu nimius patriae funere mersit amor.
Dum repetit natale solum, terraque relicta,
Raurica qua Vogesus separat arua suis.
Inter et umbrosi subsidet arua Nicri .
Namque Palatinae dum sacra negotia sedis
Vangionum tractat missus in arua soli:
Audit et afflicta de relligione loquentes
Omni accersitos e regione viros.
Correptus subito per languida corpora morbo,
Hic dum nulla levat saevum medicina dolorem,
Inque dies morbo vincitur, inque dies.
Tandem proposita melioris imagine vitae,
Quam petiit vivens, hac sepelitur humo.
Heu quales gemitus linquens, quantosque dolores,
Uxorique suae, pignoribusque suis.
Qui dum Felices reditus, melioraque fata,
Expectant freti numine, speque nova.
Ecce novos iterum casus, nova funera cernunt,
Corporaque et patris et lumine cassa viri.
At tu qui tendis nostras huc forte per oras,
Raptorumque vides tot monumenta virum.
Ipse memor fati, nostri miserere laboris,
Et bene defuncti manibus esse iube.

Conditur hac infra Stephanus tellure, viator,
Rufus cui quondam nomina fecit ager.
Paeonias coluit per tempora longa cathedras,
Et titulo medici clarus, et arte fuit.
Sed neque lanificas prohibet medicina sorores,
Nec redeunt fusis fila peracta suis.
Huic igitur pacem, placidumque precare soporem,
Ultima dum summum finiat hora diem.
Clauditur hic parua Stephanus tellure sepulchri,
Qui modo Paeonia magnus in arte fuit.
Primas qui tenuit per tempora longa cathedrai,
Herbarum vires dum docet, atque notas.
Et nunc Hippocratis, nunc magni sensa Galeni
Applicat ad morbos quaeque relata suos.
Sed neque vis fati est ullis medicabilis herbis,
Nec revocat duram Parca severa manum.

Clauditur hic parua Stephanus tellure sepulchri,
Qui modo Paeonia magnus in arte fuit.
Primas qui tenuit per tempora longa cathedrai,
Herbarum vires dum docet, atque notas.
Et nunc Hippocratis, nunc magni sensa Galeni
Applicat ad morbos quaeque relata suos.
Sed neque vis fati est ullis medicabilis herbis,
Nec revocat duram Parca severa manum.

Cetera qui circum perlustras singula visu,
Haec quoque, non longa est, aspice pauca, mora.
Hoc situs est tumulo Reutterus origine, Ianus ,
Quem genuit celebri patria Bretta solo.
Vir pius, et longum notus virtute per aevum,
Atque idem solidae relligionis amans.
Dum tenet hanc Domini sociis cum fratribus aedem,
Et formam tumuli templa imitata sacri.
Cui, quoniam superas animus penetravit ad auras,
Hoc opta, ut cinis, et molliter ossa cubent.

Gerlacum si quem Theobaldum nomine noras,
Billica cui quondam patria terra fuit.
Hunc hominum fato communi morte peremptum,
Condidit hoc, hospes, Parca severa, solo.
Ingenium si quid, si quid facundia laudis
Possidet, hoc isti contigit omne viro.
Cui tu felicem placida sub morte soporem,
Opta, dum summum colligat hora diem.

Hoc tumulata iacent Balthasaris ossa sepulchro,
Dorica cui patrium nomen Acantha dedit.
Qui male dum rerum sequitur monumenta suarum,
Interiit telis fixus Apollo tuis.
Ereptum mater flevit, flevere sorores,
Et tenera in viduo nupta relicta thoro .
At tu qui tumulos passim circumspicis istos,
Huic opta, ut cinis, et molliter ossa cubent.

Lazarus hic, hospes, situs est, cognomine Deas,
Quem fera mors iustum sustulit ante diem.
Huic genitor fuerat medicandi clarus in arte
Marcus, sed nulla vata levantur ope.
Lazarus hac Deas tegitur tellure, viator,
Paeonia claro natus in arte patre.
Cui iuveni primis erepto mater ab annis
Sacravit luctus haec monumenta sui.
Lazarus ipse fui, Marcus pater, arte medendi
Inclitus, at generis nomen utrique Deas.
Ante diem raptum luxit me mater, et ista
Maeroris posuit pignora certa sui.

Lazarus hac Deas tegitur tellure, viator,
Paeonia claro natus in arte patre.
Cui iuveni primis erepto mater ab annis
Sacravit luctus haec monumenta sui.

Lazarus ipse fui, Marcus pater, arte medendi
Inclitus, at generis nomen utrique Deas.
Ante diem raptum luxit me mater, et ista
Maeroris posuit pignora certa sui.

Hac, genus Obsopii tumulatur Barbara, terra,
Prima novae matris filia, prima patris.
Quam simul ac cursus iterum nova luna peregit,
Ereptam fato flevit uterque parens.
Clauditur Arnoldi proles hoc Barbara saxo,
Prima novae matris gaudia, prima patris.
Tertia quae nondum crescentis cornua lunae
Viderat, ut raptam flevit uterque parens.

Clauditur Arnoldi proles hoc Barbara saxo,
Prima novae matris gaudia, prima patris.
Tertia quae nondum crescentis cornua lunae
Viderat, ut raptam flevit uterque parens.

Chalcographum noras Egnolphum nomine, lector?
Condidit hoc illum Parca severa solo.
Ast operum, et magni series immensa laboris
Vivit, et hinc geminos fertur ad usque polos.
Plurima qui presso scripsi quondam aere, typisque,
Hic iaceo Egnolphus, patria Hademarius.
Si qua inter vivos meritorum gratia restat,
Defuncto pacem, qui legis ista, roga.
Id est.
Hic iaceo Egnolphus Christi de nomine dictus,
Hac qui chalcographus primus in urbe fui.

Plurima qui presso scripsi quondam aere, typisque,
Hic iaceo Egnolphus, patria Hademarius.
Si qua inter vivos meritorum gratia restat,
Defuncto pacem, qui legis ista, roga.

Id est.
Hic iaceo Egnolphus Christi de nomine dictus,
Hac qui chalcographus primus in urbe fui.

Cetera qui circum lustras monumenta viator,
Hac quoque, non longa est, aspice pauca, mora.
Hac situs expectat lucem tellure supremam,
Patriciis genitus Iustinianus avis.
Quem genus et proavi celebrant, quem gloria gentis,
Nomina quae ligni iuncta domusque gerit.
Quicquid habet laudis pietas defensa tot annis,
Et sacer Aonidum cum pietate chorus.
Quicquid amor populi, et virtutum praemia, honores,
Et res per varias publica gesta vices.
Debetur meritis, quantum est hoc omne sepulti,
Saecula quo melius multa tulere nihil.
Quo cineri pacem nunc hic, placidumque soporem
Optes ipse licet: cetera morte vacant.

Huc qui forte venis, paucis assiste, viator,
Haec dum (nulla mora est) carmina pauca legas.
Fridricum noras, genitum de stirpe vetusta,
Quae vetus a Canna nomen, et amne tenet?
Illius hoc cineres clauserunt fata sepulchro,
Vitae cum legeret ter tria lustra suae.
Non series generis, non illum curia iuvit,
Et res per multos publica gesta dies.
Quo minus exhaustum longo morboque maloque
Tolleret iniecta Parca severa manu.
Ergo illi pacem, placidumque precare soporem,
Dum relevet summus corpora morte dies.
Huc qui forte viam tendis, subsiste viator,
Haec dum, (parua mora est) carmina pauca legas,
Conditur hoc tumulo Fridricus, stirpe creatus,
Quae vetus a Canna nomen, et amne tenet.
Vir pius, et sancti quondam pars magna senatus,
Hic ubi stant Franco moenia iuncta vado.
Quisquis es, huic pacem, facilemque precare quietem,
Dum videant reducem corpora mersa diem.
Huc qui forte viam tenes viator,
Haec dum pauca legas, parumper asta.
Hoc quondam tumulo, brevique terra
Fridricum fera condidere fata.
Gentis progenitum domo vetusta,
Nomen cui dedit amne iuncta canna.
Hic iusti fuit atque amator aequi,
Et pars magna sacri diu senatus,
Francorum hic ubi transitus vadumque
Fecit nomina moenibus propinquis.
Sed nec fata genus movet vetustum,
Nec gesti prohibent obire honores.
Ergo dum reducem videre lucem,
Et vita liceat frui novata,
Huic pacem et placidum precare somnum.
Tantum est, quod volui, vale viator.

Huc qui forte viam tendis, subsiste viator,
Haec dum, (parua mora est) carmina pauca legas,
Conditur hoc tumulo Fridricus, stirpe creatus,
Quae vetus a Canna nomen, et amne tenet.
Vir pius, et sancti quondam pars magna senatus,
Hic ubi stant Franco moenia iuncta vado.
Quisquis es, huic pacem, facilemque precare quietem,
Dum videant reducem corpora mersa diem.

Huc qui forte viam tenes viator,
Haec dum pauca legas, parumper asta.
Hoc quondam tumulo, brevique terra
Fridricum fera condidere fata.
Gentis progenitum domo vetusta,
Nomen cui dedit amne iuncta canna.
Hic iusti fuit atque amator aequi,
Et pars magna sacri diu senatus,
Francorum hic ubi transitus vadumque
Fecit nomina moenibus propinquis.
Sed nec fata genus movet vetustum,
Nec gesti prohibent obire honores.
Ergo dum reducem videre lucem,
Et vita liceat frui novata,
Huic pacem et placidum precare somnum.
Tantum est, quod volui, vale viator.

Qui legis haec oculis circum spectantibus hospes,
Aspice qua nati conditione sumus.
Nam quod es, ipse fui, quod ego sum, tu quoque fies,
Inque suas redeunt tempora nostra vices.
Me genitor terris Iacobum sustulit istis
Roscius, ad Nicri molle fluentis aquam.
Me functum fatis eadem quae prima recepit,
Condidit hoc iterum terra paterna solo.
Doctrinam Christi per tempora longa professus.
Obtimui multis pulpita sacra locis.
Nunc situs, expecto Christi reditumque, diemque,
Corpora dum tumulis suscitet ille suis.
Roscius has, hospes, si quis tibi forte per oras,
Aut facie, aut fama cognitus ante fuit.
Qui Domini longos docuit praecepta per annos,
Quaeque homines caeli ferret ad astra, viam.
Illius hoc cineres conclusit et ossa sepulchro,
Quae sinit humani mors superesse nihil.
His igitur requiem placidumque precare soporem,
Dum repetant lucem corpora laeta novam.

Roscius has, hospes, si quis tibi forte per oras,
Aut facie, aut fama cognitus ante fuit.
Qui Domini longos docuit praecepta per annos,
Quaeque homines caeli ferret ad astra, viam.
Illius hoc cineres conclusit et ossa sepulchro,
Quae sinit humani mors superesse nihil.
His igitur requiem placidumque precare soporem,
Dum repetant lucem corpora laeta novam.

Laurentis si qua nomen tibi forte Frisaei
Audita est, hospes, claraque fama viri.
Quem pietas, vitaeque modus, quem gratia morum,
Et linguae ornabat cum gravitate nitor.
Illius haec monumenta nepos, de fratre superstes,
Haeredum posuit contribuente manu.
Praesulibus Salicae tribus affuit ordine gentis,
Resque diu gessit non sine laude graves.
Caesaris et crebras Orator missus ad aulas,
Obtinuit Francis hinc quoque multa suis.
Praecipue studio Musarum fretus, et arte,
Condidit antiqui temporis historiam.
Multorumque sibi dum conciliavit amorem,
Et populo gratus, Principibusque fuit.
Duxit et uxores Hagia de stirpe priorem,
Post hanc cui nomen cornua tota dabant.
Sed neque fata genus, meriti neque praemia curant,
Lustra prius, moritur, quam duodena videt.
Huic igitur requiem, placidumque precare soporem,
Ultima dum summum finiat hora diem.

Italis hac tegitur telluris Olympia mole,
Pierios inter femina prima choros.
Quae patriae quondam cum coniuge sede relicta.
Hic ubi finitimos exercet vinea Francos,
Et iuxta liquidis Moenus oberrat aquis.
Mox, ferus incensa fureret cum miles in urbe,
Ferret et hostili sacra, profana, manu.
Bis spoliata bonis, bis saevae proxima morti,
Venit ad haec Nicri moenia iuncta vadis.
Addiderat Musis Graecorum scripta Latinis,
Et pariter lingua docta in utraque fuit.
Naturae specimen rarum felicis, et una
Ingenio cunctis anteferenda viris.
Sed neque laudis honos retinet, neque Gratia Parcas.
Occidit, et longa nocte sepulta iacet.
Cuius tu cineri requiem, placidumque soporem
Optes, o hospes, cetera morte vacant.

Huc fera defunctum posuerunt fata Stolonem,
Christi qui docuit tempora longa fidem.
Qui Domini toto confisus pectore verbo,
Et varios casus et mala multa tulit.
Praecipue sacro dum feruent omnia bello,
Et nova Pontificis concitat arma manus.
Ipse tenax recti, positoque timore malorum,
Insolitas veri sprevit amore, minas.
Quisquis es, ut cineres et molliter ossa quiescant
Illius hic, opta, cetera morte vacant.
Hac qui forte via tendis, subsiste viator,
Atque haec, non longa est, accipe pauca, mora.
Hoc fera clauserunt sub marmore fata Stolonem,
Arae quem Bacchi , terra, tulere, vetus.
Hic ubi vitiferos inter sua flumina colles
Clausus iam certo limite Rhenus agit.
Qui Domini sacris accensus pectora flammis,
Vivificam docuit bis tria lustra fidem.
Qua Nicer umbrosos nebuloso flumine montes
Deserit, et flexis tendit in arua viis .
Intrepidusque mali, et vitae melioris amore
Insolitas hominum spernere doctus opes.
Dum nova vaesanus molitur regna sacerdos,
Atque armis homines territat, atque deos.
unus sinceri tenuit vestigia cursus,
Caesareas inter Pontificumque minas.
Doctrinaeque tenax solidae, pugnasque perosus,
Quas male regnandi caeca libido parit.
Perstitit, atque eodem vitae, pacisque tenore,
Tuta per undosum carbasa rexit iter.
Ceu quondam Borea fluctus agitante, Notoque,
Per tumidas fertur navita doctus aquas.
Vir pius, et longa saeclorum laude vehendus,
Et par, si demas funera, pene Deis.
Quem si fata sinant producere longius aevum,
Et populum verbo, pascere, ut ante, suo.
Quanta salus fuerat, quanta haec tibi terra futura,
Proxima quae Nicri rura nemusque colis?
Sed superis aliter visum, qui tempora nostra
Perpetuis nolunt esse beata bonis.
Sed variis miscent laetas maeroribus horas,
Inque vicem mutant gaudia tristitiis .
Ergo illi requiem, placidumque precare soporem,
Dum redeat membris reddita vita suis.
Et tumulo flores, et molles sparge coronas,
Et tua, sic dicas, molliter ossa cubent.
Molliter ossa cubent tua nunc Stolo, dum brevis aetas
Iungat in Elysio corpora nostra tuis.
Hic ubi sidereo fulgentem lumine Christum ,
Cum patre cernemus regna tenere Deo.

Hac qui forte via tendis, subsiste viator,
Atque haec, non longa est, accipe pauca, mora.
Hoc fera clauserunt sub marmore fata Stolonem,
Arae quem Bacchi , terra, tulere, vetus.
Hic ubi vitiferos inter sua flumina colles
Clausus iam certo limite Rhenus agit.
Qui Domini sacris accensus pectora flammis,
Vivificam docuit bis tria lustra fidem.
Qua Nicer umbrosos nebuloso flumine montes
Deserit, et flexis tendit in arua viis .
Intrepidusque mali, et vitae melioris amore
Insolitas hominum spernere doctus opes.
Dum nova vaesanus molitur regna sacerdos,
Atque armis homines territat, atque deos.
unus sinceri tenuit vestigia cursus,
Caesareas inter Pontificumque minas.
Doctrinaeque tenax solidae, pugnasque perosus,
Quas male regnandi caeca libido parit.
Perstitit, atque eodem vitae, pacisque tenore,
Tuta per undosum carbasa rexit iter.
Ceu quondam Borea fluctus agitante, Notoque,
Per tumidas fertur navita doctus aquas.
Vir pius, et longa saeclorum laude vehendus,
Et par, si demas funera, pene Deis.
Quem si fata sinant producere longius aevum,
Et populum verbo, pascere, ut ante, suo.
Quanta salus fuerat, quanta haec tibi terra futura,
Proxima quae Nicri rura nemusque colis?
Sed superis aliter visum, qui tempora nostra
Perpetuis nolunt esse beata bonis.
Sed variis miscent laetas maeroribus horas,
Inque vicem mutant gaudia tristitiis .
Ergo illi requiem, placidumque precare soporem,
Dum redeat membris reddita vita suis.
Et tumulo flores, et molles sparge coronas,
Et tua, sic dicas, molliter ossa cubent.
Molliter ossa cubent tua nunc Stolo, dum brevis aetas
Iungat in Elysio corpora nostra tuis.
Hic ubi sidereo fulgentem lumine Christum ,
Cum patre cernemus regna tenere Deo.

Stolsius hoc tegitur tenui sub pondere terrae,
Iani cui dederat nomen habere pater.
Qui satus Arctoae procul hinc ad flumina ripae.
Leucoream gelidus qua rigat Albis humum.
Aonios inter per tempora longa magistros
Septena docuit quicquid in arte patet.
Mox Domini sacras leges, et iussa professus
Inter discipulos magne Luthere tuos.
Idem caelestis docuit mysteria regni,
Prodita de genito virgine matre Deo.
Hic ubi sublimi contendit in aethera mole
Arx vetus, antiquae regia Saxoniae.
Tunc cum Marte gravi circum, et fatalibus armis
Flagrarent miseris optima quaeque modis.
Moeniaque audenti Caesar cingebat Ibero,
Infensus sociis , foederibusque novis.
Hinc ubi Leucoreae capta est cum Principe tellus,
Vidit et insuetum Saxonis ora iugum.
Missus ad afflictam maesta cum prole parentem,
Vinomarim capti venit in arva Ducis.
Ut vox quae flumen pridem sonuisset ad Albim ,
Seruiret dominis hac quoque parte suis.
Hic iam bis quinos dum Christum praedicat annos,
Pascit et accepti pastor ovile gregis.
Eloquio traxit totam circum undique gentem,
Quam late haec Unstro clauditur, atque Sala.
Ausoniasque idem pompas, et regna perosus,
Et nuper Licio dogmata nata solo
Intrepido, veteri, ceu murus ahaeneus , hosti,
Usque sub extremum, restitit ore, diem.
Quin et Teutonici progressus ad ultima regni,
Vistula qua fluctus exit in aequoreos.
Et iuxta vastos exercet Sarmata campos,
Sarmata velocis sanguine pastus equi.
Principis ipse sui legatus, adire Borussum
Sustinet, et dubiae sortis obire vices.
Ut fera sopiret motae certamina sectae,
Et nova de veteri praelia iusticia .
Sed notum est, geminas peperit cum factio partes,
A magna vinci, quae meliora sapit.
Tandem non aequo studio, multoque labore,
Et, victus curis quas tulit usque graves.
Dum super assiduos quos fert Ecclesia motus,
Haurit et amissae coniugis ossa dolor.
Deficit et longa consumptus corpora tabe,
Exactum moriens concidit ante diem.
Tempore quo medium cursu transuectus Olympum.
Solstitium nostro Phoebus in orbe facit.
Saeclis post Christum numeratis quinque, decemque,
Et super haec quarta messe quater decies.
Vir celebris quondam multorum laude futurus,
Ni properet fusos rumpere Parca breves.
Nunc situs, aeterna fruitur cum pace quiete,
caelestes inter, sidereosque choros.
Quemque diu forti Christum fuit ore professus,
Hunc oculis coram cernit, obita; suis.
Cum patre regnantem pariter, lateque tuentem
Quicquid habet tellus, aequora quiquid habent.

Si quis ad hoc, casu, monumentum veneris hospes,
Humanae specta conditionis opus.
Clarus eram, generis stirpem sortitus avitam,
Inclita Weisorum fama, decusque domus.
Nomen erat factis ductum Weitpertus ab amplis,
Nam bona de nobis spes fuit ista patri.
Dum vixi, multum colui doctosque, bonosque.
Nostraque de merito fama benigna manet:
At mea nunc isto, quod conficit omnia, fatum,
Ante diem clauso condidit ossa solo.
Quisquis ad haec, casu, venies monumenta viator,
Neu pigeat nostras hinc didicisse vices.
Clarus eram, veteri Weisorum stemmate natus,
Weitperto nomen, qui genuere, dabant.
Aequales inter vitam sine crimine duxi,
Rebus et officiis deditus usque piis .
Exierant septem lustra a natalibus annis,
Optimus aetatis qui vigor esse solet:
Cum mea, praeveniens curas, gressusque seniles,
Mors hoc, quo cernis, condidit ossa solo.

Quisquis ad haec, casu, venies monumenta viator,
Neu pigeat nostras hinc didicisse vices.
Clarus eram, veteri Weisorum stemmate natus,
Weitperto nomen, qui genuere, dabant.
Aequales inter vitam sine crimine duxi,
Rebus et officiis deditus usque piis .
Exierant septem lustra a natalibus annis,
Optimus aetatis qui vigor esse solet:
Cum mea, praeveniens curas, gressusque seniles,
Mors hoc, quo cernis, condidit ossa solo.

Quisquis ad haec gressum tendis monumenta viator,
Siste gradum, haud longa est, dum legis ista, mora.
Me Camerariadum Franco de sanguine natum,
Condidit hoc puerum Paeonis urna solo.
Extera dum volui, infelix, invisere regna
Mors vetuit patrias posse videre domos.

Si quis ad hoc venies monumentum forte viator,
Vim fati, casu, iuraque disce, meo.
Iustus eram, hoc puero nomen posuere Parentes,
Ellero, proles tertia, patre satus.
Prima elementa puer didici, laudante magistro
Ingenium et studiis nomina digna meis.
Haec dum bis senos aetas mea fecerat annos
Cum mea mors tenui condidit ossa solo.
Et nunc illa patris quondam spes parta senectae
Exiguo tumulo, puluis et umbra tegor.

Hoc tegit Henrichi cineres atque ossa sepulchrum,
Cui nomen sparo nobile stemma dedit.
Et iam virtutum, pectus alebat, honos.
Cum mors praeveniens crescentes abstulit annos,
Nec sinit ad frugem posse venire suam.
Hinc igitur si quis venies huc forte viator,
Ne qua gravis cineres terra, precare, premat.
Qui regis et terras et celsi sidera caeli
Ingeniti soboles unica Christe patris.
Qui Deus humana soluisti morte peremptus
Conflatum primi criminis omne nefas,
Aspice, et o nostrae si te lacrimaeque precesque
Tangunt, oranti fer miseratus opem.
Natus eram, Spari genitoris imagine clarus,
(Vis etenim hoc hominum rebus adesse decus)
Aetheria ex aura qui me renovabat et undis.
Henrici nomen iussit habere pater.
Vix primos aetas iuvenilis fecerat annos,
Cum mea mors isto condidit ossa loco.
Nec vitam humanis confisus viribus egi,
Sola in te semper spes mihi Christe fuit.
Quod te per patriam quaeso placidissime mentem,
Nos aliqua regni suscipe parte tui.

Qui regis et terras et celsi sidera caeli
Ingeniti soboles unica Christe patris.
Qui Deus humana soluisti morte peremptus
Conflatum primi criminis omne nefas,
Aspice, et o nostrae si te lacrimaeque precesque
Tangunt, oranti fer miseratus opem.
Natus eram, Spari genitoris imagine clarus,
(Vis etenim hoc hominum rebus adesse decus)
Aetheria ex aura qui me renovabat et undis.
Henrici nomen iussit habere pater.
Vix primos aetas iuvenilis fecerat annos,
Cum mea mors isto condidit ossa loco.
Nec vitam humanis confisus viribus egi,
Sola in te semper spes mihi Christe fuit.
Quod te per patriam quaeso placidissime mentem,
Nos aliqua regni suscipe parte tui.

Hac situs Harscherius quondam est Henricus in urna,
Qui vivus iuvit res, hominesque bonos.
Nunc anima aetherias abiit sublimis in oras,
Ast hic perpetuo nomen honore manet.
Huius ad exemplum vivant, quos vivere laus sit,
Et fient studiis praemia plura bonis.
Sparge rosas tumulo, cinerique precare quietem,
Quisquis ad haec hospes forte sepulchra venis.
Non hic qui diris vastasset caedibus agros
Haemoniae proles, conditur, orbis, eques.
Nec qui tentasset peregrino puluere mensas,
Mercator multo fractus odore iacet.
Sed tenui de plebe satus, cui plurimus aequi
Et cultus recti, iusticiaeque fuit.
Quem pater Harserium gentis cognomine dixit,
Henricum patriae cetera turba suae.
Ille per assiduos a prima aetate labores
Artibus excoluit pectora casta bonis.
Ille per ingenuas coluit quas sedulus artes
Ingenio peperit nomina digna suo.
Nam seu caelestes voluisses noscere cursus,
Et quo prodirent sidera quaeque loco.
Curque hyades essent, et cur pluviosus Orion,
Siccaque cur numquam tangeret ursa fretum.
Seu quibus in terris spatio nox una trimestri,
Atque dies totidem mensibus una foret.
Quantumque Armenio distaret Tigride Rhenus.
Et quantum Tanais flumine Nile tuo.
Omnia dicebat, non illum puncta Cononis,
Regula fallebat nec Ptolemaee tua.
Sed veluti praesens numerasset sidera mundi,
Et numerum dabat, et nomina sideribus.
Et ceu qui coram fines lustraverit orbis,
Nomina sic orbis finibus ille dabat.
Adde pios animos, et mores pectore dignos,
Factaque non ullis oblita criminibus.
Praeditus ille quibus, non paruo fovit ardore,
Et studia et Musas qui coluere probas.
Ac, quantum tenuis sivit res, atque facultas,
Contulit in cultus munera multa pios.
Quare age qui tanta vixit cum laude sepulta,
Et tumulum foliis , et venerare prece.
Et dic discedens, ut molliter ossa quiescant.
Vivat et optatis umbra beata locis.

Sparge rosas tumulo, cinerique precare quietem,
Quisquis ad haec hospes forte sepulchra venis.
Non hic qui diris vastasset caedibus agros
Haemoniae proles, conditur, orbis, eques.
Nec qui tentasset peregrino puluere mensas,
Mercator multo fractus odore iacet.
Sed tenui de plebe satus, cui plurimus aequi
Et cultus recti, iusticiaeque fuit.
Quem pater Harserium gentis cognomine dixit,
Henricum patriae cetera turba suae.
Ille per assiduos a prima aetate labores
Artibus excoluit pectora casta bonis.
Ille per ingenuas coluit quas sedulus artes
Ingenio peperit nomina digna suo.
Nam seu caelestes voluisses noscere cursus,
Et quo prodirent sidera quaeque loco.
Curque hyades essent, et cur pluviosus Orion,
Siccaque cur numquam tangeret ursa fretum.
Seu quibus in terris spatio nox una trimestri,
Atque dies totidem mensibus una foret.
Quantumque Armenio distaret Tigride Rhenus.
Et quantum Tanais flumine Nile tuo.
Omnia dicebat, non illum puncta Cononis,
Regula fallebat nec Ptolemaee tua.
Sed veluti praesens numerasset sidera mundi,
Et numerum dabat, et nomina sideribus.
Et ceu qui coram fines lustraverit orbis,
Nomina sic orbis finibus ille dabat.
Adde pios animos, et mores pectore dignos,
Factaque non ullis oblita criminibus.
Praeditus ille quibus, non paruo fovit ardore,
Et studia et Musas qui coluere probas.
Ac, quantum tenuis sivit res, atque facultas,
Contulit in cultus munera multa pios.
Quare age qui tanta vixit cum laude sepulta,
Et tumulum foliis , et venerare prece.
Et dic discedens, ut molliter ossa quiescant.
Vivat et optatis umbra beata locis.

Sic igitur periit stagnanti mersus in unda
Fama Palatinae Simius iste domus?
Haecque illi potuit clades contingere tanta.
Dum metuit laesi verbera dura senis?
Nec facies illi, nec amatae gratia formae
Profuit, aut miserum texit ab exitio?
Quinetiam lusus una periere, iocique
Dum celeri saltu nunc huc, nunc transuolat illuc.
Atque hominis gestus exprimit, atque ferae.
Et iuxta magnum tenuit minor ipse leonem,
Ore idem petulans, et levitate pedum.
Heu rerum casus, vitaeque incerta potestas,
Ut ruit inconstans et sine lege fides.
Ergo etiam illa brevis momento concidit aevi,
Quae modo sparsa solum fama per omne fuit,
Nomine quoque diu fuit Heidelberga celebris,
Morte senem subita Simius ille iacet.
Namque hanc vix ullus vidisse est traditus urbem.
Cui non et vetulus visus hic ante foret.
Nec Lupa Romuleos inter plus nota Quirites.
Noctua plusue tua Pallas in urbe fuit:
Quam fuit hic toto passim memoratus in orbe,
Flumina qua vagus Ister habet.
Quare age maesta licet fatum misereris alumni,
Nicri quae colles inter, opaca, iaces.
Et tristes oculos sumpto velamine condas,
Et gemitu luctus testificere novos.
Et meus hic, dicas, cuius modo nomine nota
Aethera adusque fui, Simius ecce iacet.
Et tumulum facias non aequa morte perempto,
Atque hoc vel simili carmine busta notes.
Hic vetus ille iacet stagnanti mersus in unda,
Dum fugit irati Simius ora senis.
Nam decet et fas est, quem vivum laeta fovebas,
Huius et extincti morte dolere vices.
Quod si nostra licet componere fata vetustis.
Nec nulla est signis, ominibusque fides:
Forsan et hic aliquid venturo parturit aevo
Casus, et haud fallax ominis instar habet.
Ut neque de celso cecidit quae vertice moles,
Incassum nuper sede revulsa sua est.
Nec frustra horribili quae luxit in aethere crine
Visa est in nostro pallida stella polo.
Qualia multa patrum saeclo spectata priore
Prodidit annosi temporis historia.
Quae varii rerum mox excepere tumultus,
Aut lethum, aut letho plus metuenda fames.
Semper enim anteeunt tacitas praesagia clades,
Excitat et monitor corda supina Deus.
Sed prohibete minas, superique avertite pestem,
Si quam nunc secum Simius iste trahit.
Et facilem cursum rebus, placidamque quietem,
Et bona sub tuta tempora pace date.
Victima sic crebro vestras mactetur ad aras,
Sic onerent vestros tura cremanda focos.

Conditus hic senior placide requiescit Amandus,
Ex Holtzhusorum clara propago domo.
Primus qui patrias Musas revocavit in oras,
Multaque sincera pro pietate tulit.
Atque idem custos, et avitae pacis amator,
Publica privata commoda fovit ope.
Multorumque minas cunctando fregit, et iras,
Dum patriae vero se gerit ore patrem.

Principis hic situs est dictus de Monte Philippus ,
Gentis, dum vixit, gloria summa suae.
Idem Pieridum decus et tutela sororum:
Pacis praecipue et relligionis amans.
Si quid habent verae laudis Fabii atque Camilli,
Armis qui patriam restituere suam:
Huic quoque perpetuae debetur gloria laudis:
Consilio cives texit et ipse suos.
Hic decus, hic patriae iacet incluta gloria terrae,
Tumuli sub hoc conclusa paruo marmore.
Quid dubitas hospes? situs hic iacet ille Philippus ,
De vetere natus gente Furstenbergia.
Cui Musae pariter cordi pietasque fuere,
Iunctae sorores unculo insolubili.
Nec prior aut potior possedit pectora cura,
Quam rem tueri publicam, et pacem domi.
Si quid habent verae laudis Fabii atque Camilli:
Debetur illa tota, quanta est, huic viro.

Hic decus, hic patriae iacet incluta gloria terrae,
Tumuli sub hoc conclusa paruo marmore.
Quid dubitas hospes? situs hic iacet ille Philippus ,
De vetere natus gente Furstenbergia.
Cui Musae pariter cordi pietasque fuere,
Iunctae sorores unculo insolubili.
Nec prior aut potior possedit pectora cura,
Quam rem tueri publicam, et pacem domi.
Si quid habent verae laudis Fabii atque Camilli:
Debetur illa tota, quanta est, huic viro.

Hic pater, hic coniunx, hic natus, morte quiescunt:
Corporaque haec eadem continet urna trium.
Quos patriae fines ultra, et tua flumina Moene,
Abdidit hoc, raptos, invida Parca solo.
Francforti genitos: quarum haec, Catharina, vetusto
E xylotectorum stemmate nata fuit.
Arnoldos pariter dictos natumque patremque,
Glabergae tulerat clara propago domus.
Ter quinque exierant post natum saecula Christum ,
Lustraque plus quam ter, cum periere, duo.
Hoc puer Arnoldus tenera cum matre quiescit,
Hoc eodem tumulo conditur ipse parens.
Glabergae quondam stirpis decora alta, priusque
Invidit tantis Parca maligna bonis.
Quae modo, flaventis genitos ad flumina Moeni ,
Abstulit, atque isto clausit iniqua solo.
Et quisquam ulterius neget insuperabile fatum:
Aut superum tacito numine cuncta trabi?
Ut posterorum consulatur commodis,
Studiaque propagentur, atque artes bonae:
Quibus imbuantur tenera iuvenum pectora
Regenda quos olim manet res publica:
Hanc, utili consilio et opera, porticum
Patres suis ludum aperuere civibus.
Tunc cum foris bello vacarent ceteri,
Sociosque ad arma convocassent Ungari.
Anno salutis Dominicae supra duos,
Ter quinquies centesimo, et decimo quater.

Hoc puer Arnoldus tenera cum matre quiescit,
Hoc eodem tumulo conditur ipse parens.
Glabergae quondam stirpis decora alta, priusque
Invidit tantis Parca maligna bonis.
Quae modo, flaventis genitos ad flumina Moeni ,
Abstulit, atque isto clausit iniqua solo.
Et quisquam ulterius neget insuperabile fatum:
Aut superum tacito numine cuncta trabi?

Ut posterorum consulatur commodis,
Studiaque propagentur, atque artes bonae:
Quibus imbuantur tenera iuvenum pectora
Regenda quos olim manet res publica:
Hanc, utili consilio et opera, porticum
Patres suis ludum aperuere civibus.
Tunc cum foris bello vacarent ceteri,
Sociosque ad arma convocassent Ungari.
Anno salutis Dominicae supra duos,
Ter quinquies centesimo, et decimo quater.

Ut sors illa cadit, praesentem quae regit horam:
Sic humili, aut celsa nos quoque mente sumus.

SI quis adhuc aevi quaeris monumenta prioris,
Factaque maiorum, seu bona, sive mala.
Et iuvat effigies, atque ora videre virorum,
Imperii quondam qui tenuere decus.
Hoc breve percurras oculis opus, et tibi longa
Constabit paucis versibus historia.
Hanc olim Ausonius, primus exorsus ab annis,
Res quibus est armis publica victa novis.
Cum regnum Eoum cessit ab Hesperio.
Sed fera fatorum vis, et non temporis aequi,
Partem operis longa comminuere die.
Hinc nos inspectis, partim quos altior aetas,
Partim etiam praesens quos tulit ista, libris.
Addidimus reliqua, et quod defuit illius annis,
Suppletum ad nostros duximus usque dies.
Quod si quem levitas quorumdam aut improba facta
Laedent, temporibus computet illa suis.
Nam ceu diversis variantur messibus anni,
Nec bonitas eadem quae fuit, illa redit.
Sic hominum varios generant quoque saecula mores,
Paucos nempe bonos, et sine fine malos.
Reliquos a Iulio Caesare usque, et post hunc septem sequentes vide apud Ausonium.
Lucius Imperii consors, generisque receptus
Cum Marco pariter Caesaris arma gerit.
Sed fratri virtute impar, vitaeque solutae,
Dum bene adhuc potuit, morte repente cadit.
Persarum domuit vires, atque arma Severus,
Nomen Alexandri, et fortia facta sequens.
Mox cum matre tuas dum lustrat Rhene cohortes.
Iustus ab iniusto militis ense perit.
Hic Thrax obscuro factus de milite Caesar,
Finibus intendit proelia Teutonicis .
Sed male dum regnat caesus cum principe nato,
Exemplo poenas pertulit ipse suo.
Legerat hos clara natos de stirpe Senatus,
Cum Thrax in castris imperium arriperet.
Sed fortuna magis valuit quam sanctio patrum,
Barbarus exitium miles utrique tulit.
Legit et hos contra sordes gens Romula Thracum,
Dum dolet amissum victa pudore decus.
Sed neque tunc illis melior fortuna refulsit,
Caesare nam victo, victor uterque cadit.
Tertia tot victis successit Gordia proles,
Publica quo felix res duce rursus erat.
Invidit fortuna iterum, dum victor oberrat
Arsacidas inter, vincitur a socero.
Imperium generi pollutum caede Philippus
Occupat, et fasces impius Ausonias.
Mox nato Romae socios imponit honores,
Sed necat exemplo miles utrumque pari.
Pannoniis Caesar Decius generatus in oris,
Cum nato e castris venit ad imperium.
Mox tamen arma Gothis dum movit, caede peremptus
Poenas quas Christo debet uterque tulit.
Post Decios Gallus, cum nato, Caesar habetur,
Insignis turpi foedere, deinde lue.
Hic primus Scythicae soluit stipendia genti,
Dii bene huic regnum quod tribuere breve.
Maurus erat, qui dum ferro premit arma Gothorum,
Sed quia barbaries generis mox visa pudenda est,
Qui dederant, iidem huic imperium eripiunt.
Hunc genus, et magni studia evexere senatus,
Sed vis ignavo defuit ingenio.
A Sapore captus Persarum rege, per omnem
Aetatem turpi vixit in exilio.
Hic prima Augustus cum patre aetate creatur,
Mox vitium, luxu perditus, omne fovet.
Ergo et triginta tunc surrexere Tyranni,
Ipse obit, obsesso captus ab Aureolo.
Claudius antiquos referens cum nomine mores,
Spe patrum magna venit ad imperium.
Mox caesis Gothicis terraque marique cateruis,
Sicca post multos morte domi moritur.
Par erat hic fratri vita et virtute futurus,
Ni fugeret coepto protinus imperio.
Namque sibi ipse manus, hoc uno fortis, adegit,
Dum metuit vires Aureliane tuas.
Hic quoque Barbarico varios ex hoste triumphos
Retulit, in castris fortis, in urbe ferus.
Idem repressis hic abstulit arma Tyrannis,
Indignus serui qui caderet manibus.
Post interregnum Tacitus, censente Senatu,
Accipit imperium vir gravis, et sapiens.
Sed quem consilio populus, patresque crearunt,
Militis insana seditione perit.
Post caedem fratris, fasces hic arripit ultro,
Vi captans, Tacitus quod probitate nequit.
Mox tamen adventu potioris territus idem,
Ipse sua misso sanguine sponte cadit.
Hic virtute potens, et rerum laude suarum,
Consensu magno venit ad imperium.
Sed qui Romanis totum pacaverat orbem,
Concidit infando militis ense sui.
Hic quoque Caesareos virtute aequavit honores,
Sauromatum invicta dum premit arma manu.
Sed dum Parthorum bello idem saevit in agris,
De caelo (mirum) fulmine tactus, obit.
Huic cum fratre dedit genitor consortia regni,
Sed breve laeticiae tempus utrique fuit.
Nam post fata patris, dum Tigridis arua pererrat,
Insidiis soceri et fraude peremptus obit.
Ast hic Illyricos, et regna a patre relicta
Dum scelere et stupris polluit omniiugis.
Victus mox armis a successore Diocle,
Ultrici cecidit militis ense sui.
Barbarus hic saevis Aegyptum contudit armis,
Christi columque dedit milia multa neci.
Mox senior patriis regni pertaesus in hortis
Degit, et ipse sua sponte venena bibit.
Hic socius regni factus, censente Diocle,
Gallorum motus reprimit, et Libyae.
Mox suasu eiusdem privatis vixit in agris.
Sed genero insidias dum parat, ipse perit.
Hic Helenae coniunx, Gallos cum pace regebat.
Viribus oppressis trux Alemanne tuis.
Mox Constantino de se rectore creato,
Ipse Britannorum clausit in orbe diem.
Armenios, Persasque suis hic contudit armis,
Dum tu Constanti Gallica rura tegis.
Post morbo absumptis genitalibus, ipse pari se,
Qua fuit in reliquos, asperitate necat.
Hic dum Maxenti voluit sedare tumultus,
Obseditque armis Romula tecta suis.
A proprio, indigno, confossus milite, casu,
Cum vita pariter clausit et imperium.
Ast hic exemplo monitus, metuensque pericli,
Militibus cessit perfida castra suis.
Fortis in imbelles, et Christi nominis hostis,
Inguine cui poenas vermiculante dedit.
Imperii fasces, et maiestatis honorem,
Huic turba in castris seditiosa dedit.
Sed male quaesitum, casu peiore relictum est.
Nam mersus periit flumine Tybri tuo.
Nec tua sors, Licini, melior, neque fata fuerunt,
Qui belli effugiens funera, pace cadis.
Sed dedit hoc tua barbaries, qui summa deorum,
Munera consueras dicere pernitiem .
Hic Helenae natus, pulchro cognomine Magnus,
Eoas gentes rexit, et Hesperias.
Idem Bizanti nomen mutavit, et urbem,
Primus qui coluit, numina Christe tua.
Fratribus hic consors tribus a genitore relictus,
Imperii titulos tempora pauca gerit.
Nam post fata patris, patrueli filius aufert,
Et vitam, et, dederat quod pater, imperium.
Diviso imperio tres inter nomine fratres,
Hunc sors praefecit finibus Hesperiis .
Sed dum plura cupit, fratremque ad bella lacessit,
Cum vita acceptas liquit avarus opes.
Ast hic sublato dum fratre, atque hoste, superstes
Italiam tenet, et Gallica regna sibi.
Magnentii scelere, et castrensi caede peremptus,
Exitium fratris vindicat ipse suo.
Non favet indignis ultrix Rhamnusia factis,
Et quamquam sero, vindicat illa tamen.
Sic bello amisit regnum hic, quod fraude pararat,
Post etiam ipse suo mortuus ense cadit.
Vindicat hic fratris caedem, reprimitque Tyrannos,
Et triplicis regni munia solus obit.
Mox tamen aduersa febri correptus, et ira,
Ipsum dum nequit vincere se, moritur.
Privatus monachum fuit, et te Christe professus.
Mox Caesar magica poscit ab arte fidem.
Non malus imperio, nec contemnendus in armis.
Sed laesi evertit numinis ira virum.
Hic virtutis amans, sed rebus inutilis autor ,
Pacem quam decuit tradere, ab hoste capit.
Sed breve ius regni, primoque intercidit aevo,
Conclavis nimio laesus odore novi.
Teutonicos motus, Parthumque, Gothumque repressit,
Acceptumque prius dedecus omne levat.
Par priscis ducibus, sed dum responsa Quadorum
Legatis dictat, sanguine tactus obit.
Promovet hic Arrii scelus, impugnatque fideles,
Mox flagrat in parua victus ab hoste casa.
felix dum socius regni, cum fratre gubernat,
Impius, ut solus res tenet, atque miser,
Hic Alemannorum memoranda clade cateruas,
Haud procul a fluvio contudit Elle tuo.
Mox dum securus peregrinis gaudet in armis,
Militis insidiis occidit ipse sui.
Qui fratrem vita, regno hunc spoliavit, et armis,
Et manus Augustos prodidit una duos.
Sed tamen hic rediens victo te Maxime, rursum
Per fraudem laqueo guttura vinctus obit.
Optimus hic princeps, et vero nomine Magnus
Barbariem toto depulit imperio.
Et passim dextra caesis ultrice Tyrannis,
Tranquilla soluit lumina morte senex.
Diviso imperio, genitor quod solus habebat,
Eois princeps finibus iste datur.
Qui nece Rufini, cum depulit arma Gothorum.
Bizanti, patria mox tumulatur humo.
At maior rerum moles hunc excipit, armis
Africa , et Italia , et Gallia tota fremit.
Ipsaque Roma caput, Gothicis fit praeda maniplis,
Quam cupis hoc stilico dissimulare nefas
Hic puer imperium moriente a patre relictum,
Plurima sub placida tempora pace regit.
Sed dedit hoc Persae bonitas tutoris, ut hostis
Eoas vellet laedere nullus opes.
Hoc cadit omne decus sub principe, Saxo Britannos,
Gallica Francus init, Baethica regna Gothus.
Vandalus hinc Afros, Italos hinc Attila vastat,
Ipse cadit Caesar militis ense sui.
Hactenus Ausonii duravit gloria regni,
Et tenuit vires Itala terra suas.
Namque hic securus dum res tutatur Eoas,
Vandalica cecidit diruta Roma manu.
Asparis insidiis sublato rege priore,
Graius hic Eoum venit ad imperium.
Interea externum dum Roma exhausta per hostem,
Motibus ipsa suis perdita, tota ruit.
Dum Zeno imperium, nato tradente, gubernat,
Italia hinc Herulis praeda fit, inde Gothis.
Hos Theodericus, illos Odoacer agebat,
Heu quantum a veteri res fuit ista statu?

Reliquos a Iulio Caesare usque, et post hunc septem sequentes vide apud Ausonium.
Lucius Imperii consors, generisque receptus
Cum Marco pariter Caesaris arma gerit.
Sed fratri virtute impar, vitaeque solutae,
Dum bene adhuc potuit, morte repente cadit.

Persarum domuit vires, atque arma Severus,
Nomen Alexandri, et fortia facta sequens.
Mox cum matre tuas dum lustrat Rhene cohortes.
Iustus ab iniusto militis ense perit.

Hic Thrax obscuro factus de milite Caesar,
Finibus intendit proelia Teutonicis .
Sed male dum regnat caesus cum principe nato,
Exemplo poenas pertulit ipse suo.

Legerat hos clara natos de stirpe Senatus,
Cum Thrax in castris imperium arriperet.
Sed fortuna magis valuit quam sanctio patrum,
Barbarus exitium miles utrique tulit.

Legit et hos contra sordes gens Romula Thracum,
Dum dolet amissum victa pudore decus.
Sed neque tunc illis melior fortuna refulsit,
Caesare nam victo, victor uterque cadit.

Tertia tot victis successit Gordia proles,
Publica quo felix res duce rursus erat.
Invidit fortuna iterum, dum victor oberrat
Arsacidas inter, vincitur a socero.

Imperium generi pollutum caede Philippus
Occupat, et fasces impius Ausonias.
Mox nato Romae socios imponit honores,
Sed necat exemplo miles utrumque pari.

Pannoniis Caesar Decius generatus in oris,
Cum nato e castris venit ad imperium.
Mox tamen arma Gothis dum movit, caede peremptus
Poenas quas Christo debet uterque tulit.

Post Decios Gallus, cum nato, Caesar habetur,
Insignis turpi foedere, deinde lue.
Hic primus Scythicae soluit stipendia genti,
Dii bene huic regnum quod tribuere breve.

Maurus erat, qui dum ferro premit arma Gothorum,
Sed quia barbaries generis mox visa pudenda est,
Qui dederant, iidem huic imperium eripiunt.

Hunc genus, et magni studia evexere senatus,
Sed vis ignavo defuit ingenio.
A Sapore captus Persarum rege, per omnem
Aetatem turpi vixit in exilio.

Hic prima Augustus cum patre aetate creatur,
Mox vitium, luxu perditus, omne fovet.
Ergo et triginta tunc surrexere Tyranni,
Ipse obit, obsesso captus ab Aureolo.

Claudius antiquos referens cum nomine mores,
Spe patrum magna venit ad imperium.
Mox caesis Gothicis terraque marique cateruis,
Sicca post multos morte domi moritur.

Par erat hic fratri vita et virtute futurus,
Ni fugeret coepto protinus imperio.
Namque sibi ipse manus, hoc uno fortis, adegit,
Dum metuit vires Aureliane tuas.

Hic quoque Barbarico varios ex hoste triumphos
Retulit, in castris fortis, in urbe ferus.
Idem repressis hic abstulit arma Tyrannis,
Indignus serui qui caderet manibus.

Post interregnum Tacitus, censente Senatu,
Accipit imperium vir gravis, et sapiens.
Sed quem consilio populus, patresque crearunt,
Militis insana seditione perit.

Post caedem fratris, fasces hic arripit ultro,
Vi captans, Tacitus quod probitate nequit.
Mox tamen adventu potioris territus idem,
Ipse sua misso sanguine sponte cadit.

Hic virtute potens, et rerum laude suarum,
Consensu magno venit ad imperium.
Sed qui Romanis totum pacaverat orbem,
Concidit infando militis ense sui.

Hic quoque Caesareos virtute aequavit honores,
Sauromatum invicta dum premit arma manu.
Sed dum Parthorum bello idem saevit in agris,
De caelo (mirum) fulmine tactus, obit.

Huic cum fratre dedit genitor consortia regni,
Sed breve laeticiae tempus utrique fuit.
Nam post fata patris, dum Tigridis arua pererrat,
Insidiis soceri et fraude peremptus obit.

Ast hic Illyricos, et regna a patre relicta
Dum scelere et stupris polluit omniiugis.
Victus mox armis a successore Diocle,
Ultrici cecidit militis ense sui.

Barbarus hic saevis Aegyptum contudit armis,
Christi columque dedit milia multa neci.
Mox senior patriis regni pertaesus in hortis
Degit, et ipse sua sponte venena bibit.

Hic socius regni factus, censente Diocle,
Gallorum motus reprimit, et Libyae.
Mox suasu eiusdem privatis vixit in agris.
Sed genero insidias dum parat, ipse perit.

Hic Helenae coniunx, Gallos cum pace regebat.
Viribus oppressis trux Alemanne tuis.
Mox Constantino de se rectore creato,
Ipse Britannorum clausit in orbe diem.

Armenios, Persasque suis hic contudit armis,
Dum tu Constanti Gallica rura tegis.
Post morbo absumptis genitalibus, ipse pari se,
Qua fuit in reliquos, asperitate necat.

Hic dum Maxenti voluit sedare tumultus,
Obseditque armis Romula tecta suis.
A proprio, indigno, confossus milite, casu,
Cum vita pariter clausit et imperium.

Ast hic exemplo monitus, metuensque pericli,
Militibus cessit perfida castra suis.
Fortis in imbelles, et Christi nominis hostis,
Inguine cui poenas vermiculante dedit.

Imperii fasces, et maiestatis honorem,
Huic turba in castris seditiosa dedit.
Sed male quaesitum, casu peiore relictum est.
Nam mersus periit flumine Tybri tuo.

Nec tua sors, Licini, melior, neque fata fuerunt,
Qui belli effugiens funera, pace cadis.
Sed dedit hoc tua barbaries, qui summa deorum,
Munera consueras dicere pernitiem .

Hic Helenae natus, pulchro cognomine Magnus,
Eoas gentes rexit, et Hesperias.
Idem Bizanti nomen mutavit, et urbem,
Primus qui coluit, numina Christe tua.

Fratribus hic consors tribus a genitore relictus,
Imperii titulos tempora pauca gerit.
Nam post fata patris, patrueli filius aufert,
Et vitam, et, dederat quod pater, imperium.

Diviso imperio tres inter nomine fratres,
Hunc sors praefecit finibus Hesperiis .
Sed dum plura cupit, fratremque ad bella lacessit,
Cum vita acceptas liquit avarus opes.

Ast hic sublato dum fratre, atque hoste, superstes
Italiam tenet, et Gallica regna sibi.
Magnentii scelere, et castrensi caede peremptus,
Exitium fratris vindicat ipse suo.

Non favet indignis ultrix Rhamnusia factis,
Et quamquam sero, vindicat illa tamen.
Sic bello amisit regnum hic, quod fraude pararat,
Post etiam ipse suo mortuus ense cadit.

Vindicat hic fratris caedem, reprimitque Tyrannos,
Et triplicis regni munia solus obit.
Mox tamen aduersa febri correptus, et ira,
Ipsum dum nequit vincere se, moritur.

Privatus monachum fuit, et te Christe professus.
Mox Caesar magica poscit ab arte fidem.
Non malus imperio, nec contemnendus in armis.
Sed laesi evertit numinis ira virum.

Hic virtutis amans, sed rebus inutilis autor ,
Pacem quam decuit tradere, ab hoste capit.
Sed breve ius regni, primoque intercidit aevo,
Conclavis nimio laesus odore novi.

Teutonicos motus, Parthumque, Gothumque repressit,
Acceptumque prius dedecus omne levat.
Par priscis ducibus, sed dum responsa Quadorum
Legatis dictat, sanguine tactus obit.

Promovet hic Arrii scelus, impugnatque fideles,
Mox flagrat in parua victus ab hoste casa.
felix dum socius regni, cum fratre gubernat,
Impius, ut solus res tenet, atque miser,

Hic Alemannorum memoranda clade cateruas,
Haud procul a fluvio contudit Elle tuo.
Mox dum securus peregrinis gaudet in armis,
Militis insidiis occidit ipse sui.

Qui fratrem vita, regno hunc spoliavit, et armis,
Et manus Augustos prodidit una duos.
Sed tamen hic rediens victo te Maxime, rursum
Per fraudem laqueo guttura vinctus obit.

Optimus hic princeps, et vero nomine Magnus
Barbariem toto depulit imperio.
Et passim dextra caesis ultrice Tyrannis,
Tranquilla soluit lumina morte senex.

Diviso imperio, genitor quod solus habebat,
Eois princeps finibus iste datur.
Qui nece Rufini, cum depulit arma Gothorum.
Bizanti, patria mox tumulatur humo.

At maior rerum moles hunc excipit, armis
Africa , et Italia , et Gallia tota fremit.
Ipsaque Roma caput, Gothicis fit praeda maniplis,
Quam cupis hoc stilico dissimulare nefas

Hic puer imperium moriente a patre relictum,
Plurima sub placida tempora pace regit.
Sed dedit hoc Persae bonitas tutoris, ut hostis
Eoas vellet laedere nullus opes.

Hoc cadit omne decus sub principe, Saxo Britannos,
Gallica Francus init, Baethica regna Gothus.
Vandalus hinc Afros, Italos hinc Attila vastat,
Ipse cadit Caesar militis ense sui.

Hactenus Ausonii duravit gloria regni,
Et tenuit vires Itala terra suas.
Namque hic securus dum res tutatur Eoas,
Vandalica cecidit diruta Roma manu.

Asparis insidiis sublato rege priore,
Graius hic Eoum venit ad imperium.
Interea externum dum Roma exhausta per hostem,
Motibus ipsa suis perdita, tota ruit.

Dum Zeno imperium, nato tradente, gubernat,
Italia hinc Herulis praeda fit, inde Gothis.
Hos Theodericus, illos Odoacer agebat,
Heu quantum a veteri res fuit ista statu?

COgnomen Dicori dedit huic pupilla biformis,
Vixit pacifica tempora longa manu.
Sed tamen Eutychii fecit doctrina nocentem,
Creditur hinc flammis mortuus esse Iovis.
A pecore et stabulis fuit hic in regna receptus,
Militis hoc emptus contulit aere favor.
Quem tamen ipse dolum multa bonitate rependit,
Virtutum et verae relligionis amans.
Hic Persas domuit, Libyam , Romam que recepit,
Atque unus triplici victor in orbe fuit.
Idem composuit dispersas, ordine leges,
Dum pacem studio tradit et arma pari.
Ingenio, et pietate Minor, non tempore tantum
Hic fuit, at magnus cultor avaritiae.
Regna sub hoc longi coeperunt Itala Bardi,
Ipse pedum morbo mentis egenus obit.
Ast hic divitias regum elargitur egenis,
Erga alios facilis, nec gravis ipse sibi.
Devicit Persas, et successore creato,
Ipse domi placida morte quietus obit.
Cappadocum genere hic, regno virtute parato,
Reppulit hinc Hunnos, reppulit inde Scythas.
Sed tribus a Phoca cum natis caede peremptus,
Omnes qui vicit, victus avaritia est.
Hostibus hic totum lacerandum praebuit orbem,
Dum stabilit regnum Romule Papa tuum.
Nomine, reque idem, vitioque obnoxius omni,
Vitae, quam meruit, crimina morte luit.
Tempore quo primas Arabum Mahometa catervas
Duxit, hic Eoo praefuit imperio.
Occidit Persas Christum eiurare iubentes,
Inguinis interiit turgiditate sui.
Filius hic regni patrias accepit habenas,
Vir pius, et generis fama futura sui.
Sed favit fortuna malis, nam fraude novercae
Dum parat haec fratri sceptra, venena bibit
Nulla diu constant violenti praemia facti,
Et scelere acceptum per scelus eripitur.
Haec lingua, hic naso truncati turpiter ambo,
Clauserunt fato sceptra, dieque pari.
Multa hic diversos regni molitus in hostes,
Nil praeter caedem rettulit atque fugam.
Mox gravis ipse suis, Latium spoliavit, et urbe,
Vindicet ut patrem Siculos movet arma per agros
Victori nomen cui nova barba dedit.
Mox Arabum septem, terraque, marique, per annos
Agmina multiplici territa clade, domat.
Hic Arabum pulsis Libyam pacavit ut armis,
Nare fugit trunca pulsus in exilium.
Mox ope Barbarica rediens, atque arma retractans,
Dum successorem vindicat, ipse cadit.
Hic Heracliden solio deiecit avito,
Fraude sacerdotis dum rapit imperium.
Sed videt hoc Nemesis, nam regno captus adempto,
A victo poenas quas capit, ipse dedit.
Classicus Augustum creat hunc exercitus armis,
Dum Leo vi raptum continet imperium.
Ergo et regnantem capit, atque in carcere seruat,
Dum rediens exul Caesar utrumque necat.
Hic quoque vi partum, vi regnum amittit eadem,
Et reliquum vitae luminis orbus agit.
Sive hoc impietas fecit, seu factio patrum,
Illum qui rebus distinuere sacris.
Hic pius affectat, Papae famulando, vocari,
Dum placita illius, dictaque cuncta probat.
Nec tamen evasit, nam quos mittebat in hostem,
Victus ab his, monachi claustra coactus obit.
Hic fugiens regnum, regni pertractus ad arma est,
Quamuis nec longe sic quoque sceptra tenet.
Nam dum praefecti bello infestatur Eoi,
Cedit huic regnum, deditus ipse sacris.
Insignis proprio scelere hic, et clade suorum est,
Quorum pars ferro, pars periere lue.
Nam dum ipse effigies divorum impugnat, et urit,
Vis Arabum Eoos vexat et Hesperios.
Egerit hic aluum, sacro dum fonte lavatur,
Quae puero nomen res dedit insolitum.
More patris cineres procul eat, et ossa piorum,
Inde senex turpi fertur obisse lepra.
Aemulus hic patris, rapto diademate sacro,
Exornasse comas dicitur ipse suas.
Ergo, et sacrilegam mox perculit ultio frontem,
Ustus obit, foedo taberis igne, caput.
Pristinus hoc tandem rediit sub principe cultus,
Et pax Divorum venit imaginibus.
Ipse autem quia ferre negat consortia matris,
Effossis oculis, carcere vinctus, obit.
Bis tenet haec regnum, totiesque repulsa fit exul ,
femina non ullos post memoranda viros.
Tum demum Hesperiae regnum se scindit Eoo,
Alteraque imperio est pars data Magne tuo.

COgnomen Dicori dedit huic pupilla biformis,
Vixit pacifica tempora longa manu.
Sed tamen Eutychii fecit doctrina nocentem,
Creditur hinc flammis mortuus esse Iovis.

A pecore et stabulis fuit hic in regna receptus,
Militis hoc emptus contulit aere favor.
Quem tamen ipse dolum multa bonitate rependit,
Virtutum et verae relligionis amans.

Hic Persas domuit, Libyam , Romam que recepit,
Atque unus triplici victor in orbe fuit.
Idem composuit dispersas, ordine leges,
Dum pacem studio tradit et arma pari.

Ingenio, et pietate Minor, non tempore tantum
Hic fuit, at magnus cultor avaritiae.
Regna sub hoc longi coeperunt Itala Bardi,
Ipse pedum morbo mentis egenus obit.

Ast hic divitias regum elargitur egenis,
Erga alios facilis, nec gravis ipse sibi.
Devicit Persas, et successore creato,
Ipse domi placida morte quietus obit.

Cappadocum genere hic, regno virtute parato,
Reppulit hinc Hunnos, reppulit inde Scythas.
Sed tribus a Phoca cum natis caede peremptus,
Omnes qui vicit, victus avaritia est.

Hostibus hic totum lacerandum praebuit orbem,
Dum stabilit regnum Romule Papa tuum.
Nomine, reque idem, vitioque obnoxius omni,
Vitae, quam meruit, crimina morte luit.

Tempore quo primas Arabum Mahometa catervas
Duxit, hic Eoo praefuit imperio.
Occidit Persas Christum eiurare iubentes,
Inguinis interiit turgiditate sui.

Filius hic regni patrias accepit habenas,
Vir pius, et generis fama futura sui.
Sed favit fortuna malis, nam fraude novercae
Dum parat haec fratri sceptra, venena bibit

Nulla diu constant violenti praemia facti,
Et scelere acceptum per scelus eripitur.
Haec lingua, hic naso truncati turpiter ambo,
Clauserunt fato sceptra, dieque pari.

Multa hic diversos regni molitus in hostes,
Nil praeter caedem rettulit atque fugam.
Mox gravis ipse suis, Latium spoliavit, et urbe,

Vindicet ut patrem Siculos movet arma per agros
Victori nomen cui nova barba dedit.
Mox Arabum septem, terraque, marique, per annos
Agmina multiplici territa clade, domat.

Hic Arabum pulsis Libyam pacavit ut armis,
Nare fugit trunca pulsus in exilium.
Mox ope Barbarica rediens, atque arma retractans,
Dum successorem vindicat, ipse cadit.

Hic Heracliden solio deiecit avito,
Fraude sacerdotis dum rapit imperium.
Sed videt hoc Nemesis, nam regno captus adempto,
A victo poenas quas capit, ipse dedit.

Classicus Augustum creat hunc exercitus armis,
Dum Leo vi raptum continet imperium.
Ergo et regnantem capit, atque in carcere seruat,
Dum rediens exul Caesar utrumque necat.

Hic quoque vi partum, vi regnum amittit eadem,
Et reliquum vitae luminis orbus agit.
Sive hoc impietas fecit, seu factio patrum,
Illum qui rebus distinuere sacris.

Hic pius affectat, Papae famulando, vocari,
Dum placita illius, dictaque cuncta probat.
Nec tamen evasit, nam quos mittebat in hostem,
Victus ab his, monachi claustra coactus obit.

Hic fugiens regnum, regni pertractus ad arma est,
Quamuis nec longe sic quoque sceptra tenet.
Nam dum praefecti bello infestatur Eoi,
Cedit huic regnum, deditus ipse sacris.

Insignis proprio scelere hic, et clade suorum est,
Quorum pars ferro, pars periere lue.
Nam dum ipse effigies divorum impugnat, et urit,
Vis Arabum Eoos vexat et Hesperios.

Egerit hic aluum, sacro dum fonte lavatur,
Quae puero nomen res dedit insolitum.
More patris cineres procul eat, et ossa piorum,
Inde senex turpi fertur obisse lepra.

Aemulus hic patris, rapto diademate sacro,
Exornasse comas dicitur ipse suas.
Ergo, et sacrilegam mox perculit ultio frontem,
Ustus obit, foedo taberis igne, caput.

Pristinus hoc tandem rediit sub principe cultus,
Et pax Divorum venit imaginibus.
Ipse autem quia ferre negat consortia matris,
Effossis oculis, carcere vinctus, obit.

Bis tenet haec regnum, totiesque repulsa fit exul ,
femina non ullos post memoranda viros.
Tum demum Hesperiae regnum se scindit Eoo,
Alteraque imperio est pars data Magne tuo.

DUM muliebre putat nimis intolerabile regnum,
Hic factus longe est intolerabilior.
Sed tamen invenit dignas Rhamnusia poenas,
Obrutus in castris nocte silente perit.
Ast hic elapsus nocturna e caede parentis,
Saucius imperii protinus arma rapit.
Noluit hoc fortuna pati, solioque repulsus,
Cetera cum monachis tempora clausus obit.
Si quam pace bonus, tam fortis ad arma fuisset,
Posset et hic magni nomen habere ducis.
Sed trepidus pugna postquam superatus in una est,
Sponte sua coeptum deserit imperium.
Impius in superos, sed belli vividus idem,
Victa Triballorum contudit arma Leo.
Post tamen invisus iusto quia saevior esset,
Insidiis Trauli, et caede peremptus obit.
Hunc neque gentis honos, proprii neque gratia facti,
Sed domini caedes traxit ad imperium.
Bella tamen gessit, regnumque avertit ab hoste,
Sponte ferens nato, fraude quod ipse tulit.
Ast hic dum proprii sequitur vestigia patris,
Regnaque collecta pacat ab hoste manu.
Italiae extremas victus cum classe per oras,
Maestus, inopsque animi, fata dolore subit.
Exemplo Irenes regnum Theodora capessit,
Et nati consors femina facta sui est.
Sed quia rara manet socii concordia regni,
Mox eadem in claustris vivere iussa fuit.
Hic dum Romanum placat sibi munere Papam,
Turpiter interea fusus ab hoste fugit.
Mox sociam regni qui matrem ferre negarat,
Captivo a socio morte peremptus obit.
Hic genere obscurus, regnum sibi caede paravit,
Sed scelus hoc texit cetera fama viri.
Grassantes Arabes ipsos, classemque repressit,
Ictu post cerui, quem petit, interiit.
Doctior hic aliis , sed nec successibus impar,
Non semel hostiles fudit et ipse manus.
Arma sub hoc tandem moverunt Principe Turci,
Ipse perit ventris debilitate sui.
Ast hic dissimilis patri, et virtutibus impar,
Segnis Alexandri nil nisi nomen habet.
Ergo etiam moritur, vita de nare fluente,
Et facit huic regnum crapula multa breve.
Hic cum matre diu patriam defendit ab hoste,
Mox sociam regni misit in exilium.
Hinc Italos bello tentavit, et inde Triballos,
Ipse tamen placida morte quietus obit.
Non satis huic regni est pariter quod sceptra gubernat,
Insidias genero sed struit ipse suo.
Ergo etiam meritas soluit pro crimine poenas,
Natis cum geminis actus in exilium.
Hic duce te Phoca, Turcas, Arabasque repressit,
Ipse voluptati deditus, atque mero.
Impius in patrem, et prostantes aere sorores,
Dii male, quod sero toxica mista bibit.
Hic virtute potens multorum contudit arma,
Dum vocat ad veterem perdita regna statum.
Sed Parcae vicere tamen, nam fraude suorum
Occidit in thalamis proditus ipse suis.
Regnat hic, occiso, cuius bonitate profectus,
A ludo et pueris impar ad arma fuit.
Sed tamen et victos domuit cum rege Triballos,
Haec virtus: vitam toxica pota necant.
Hic regnum decies quinos perduxit in annos,
Atque foris, caesis hostibus, atque domi.
Idem quindecies caecavit mille Triballos,
Hinc moriens fratri tradidit imperium.
Hic senior regnum capiens a fratre quietum,
Luxuriae tempus deditus omne fuit.
Tartaricus tamen hoc sub principe vincitur hostis
Quae tua tota fuit gloria Diogenes.
Hic gener imperio soceri post fata recepto,
Principio bonus, et fortis ad arma fuit.
Mox acie victus vitam est ingressus inertem,
Coniugis ergo dolis mergitur inter aquas.
Huic dedit imperium quae mersit fraude maritum,
Dum forma captam vexat amore Venus.
Multa tamen regno benefecit Barbarus idem,
Donec aqua periit, quae facit hausta sitim.
Perfidus hic socio voluit depellere regno
Auctores regni quos habet ipse sui.
Dii vetuere nefas, nam lumine fossus utroque,
Calaphathae scelus et regni benefacta prioris
Imperium Zoe restituere tibi.
Addita cui soror in partem est, sed tempore paruo
Dum prohibet viduam te Venus esse diu.
Hunc socium thalami, et consortem in regna vocatum
Longinquo Zoe traxit ab exilio
Turcica quo tandem creverunt principe regna,
Dum male vicinas ipse tuetur opes.
Post tot fata virum Germanae sola superstes
Imperii haec annis sceptra duobus habet.
Quantum bella solent securae cedere paci,
Tanto principibus praestitit illa viris.
Accipit hic regnum titulo tenus, obsitus annis
Et bene tractandis rebus inutilior.
Indignum populo visum hoc, et patribus, ergo
Castrorum pulso substituere Ducem.
Forsan et hic magnos aequaret laude triumphos,
Debita si liceat claudere fata seni.
Sed quia vix sumptis morbo vexatur habenis,
Imperium, monachi claustra perosus, obit.
Nec minus hic fuerat meliores inter habendus,
Si modo vitasset crimen avaritiae.
Quo patriae simul invisus mox factus, et hosti,
Sed tamen et moriens praecavet ante suis.
Haec vidua, ut natis seruaret iura parentis,
Post mortem sumpsit coniugis imperium.
Sed quia femineis male bella geruntur in armis,
Mox eadem a populo est nubere iussa viro.
Turcarum metus huic regnum thalamosque paravit,
A queis post captus, qui modo victor erat.
Sed cui captivo parcit tam Barbarus hostis,
Huic reduci cives eripuere diem.
Hic regnum a scelere incepit, cum coniuge, pulsa
Matre, sed exemplo mox fugit ipse pari.
Tunc cum dira fames totam vexaverat urbem,
Sed factus monachus consulit ipse sibi.
Hunc regem fecit socordia magna prioris,
Quamquam etiam ipse foret regibus ortus avis,
Perfidia fratrum, quorum sua credidit armis,
Compulsus monachi claustra subire fuit.
Diripit hic patriam, dum regnum quaeritat armis,
Quodque hostes nequeunt, impius ipse facit.
Post tamen illa senex, quae iunior abstulit urbi,
Pupillis pueris, virginibusque dedit.
Hic melior bello Turcos, Persasque repressit,
Addidit et regno moenia multa novo.
Sed senior venans arcum dum tendit in aprum,
Mortuus est ictu vulneris ipse sui.
Hic nostris bello Solymam repetentibus urbem,
Abdita gypsato farre venena dedit.
Omnibus infestus, nulli satis aequus amicus,
Postremo monachus tempore factus, obit.
Pupillus patri successit Alexius, at mox
Crimine tutoris perfidiaque perit.
Nec satis ad scelus hoc, trunca cervice per undas
(Tanta fides regni) spargitur aequoreas.
At scelere hic partum sublato principe, regnum
Saevitia invisum reddidit ipse sua.
Ergo manu truncus mox idem, ac luminis orbus
Spectaclum propria captus in urbe fuit.
Comiter in Syriam nostros tractavit euntes,
Et socius regni vixit hic Hesperii.
Sed perit a propriis , nam frater ab hoste redemptas,
Abstulit huic almum, quem dedit ipse, diem.
Impius hic fratrem regni spoliavit habenis
Munere servatus cuius ab hoste fuit.
Sed melius nostri, sceptro qui rursus adempto,
Imperium socio restituere suo.
Hic puer eiecto patri reparavit habenas,
Mox vita functi suscipit ipse vices.
felix, ni proprii cecidisset fraude ministri,
Cui tamen et finem mors tulit ista suum.

DUM muliebre putat nimis intolerabile regnum,
Hic factus longe est intolerabilior.
Sed tamen invenit dignas Rhamnusia poenas,
Obrutus in castris nocte silente perit.

Ast hic elapsus nocturna e caede parentis,
Saucius imperii protinus arma rapit.
Noluit hoc fortuna pati, solioque repulsus,
Cetera cum monachis tempora clausus obit.

Si quam pace bonus, tam fortis ad arma fuisset,
Posset et hic magni nomen habere ducis.
Sed trepidus pugna postquam superatus in una est,
Sponte sua coeptum deserit imperium.

Impius in superos, sed belli vividus idem,
Victa Triballorum contudit arma Leo.
Post tamen invisus iusto quia saevior esset,
Insidiis Trauli, et caede peremptus obit.

Hunc neque gentis honos, proprii neque gratia facti,
Sed domini caedes traxit ad imperium.
Bella tamen gessit, regnumque avertit ab hoste,
Sponte ferens nato, fraude quod ipse tulit.

Ast hic dum proprii sequitur vestigia patris,
Regnaque collecta pacat ab hoste manu.
Italiae extremas victus cum classe per oras,
Maestus, inopsque animi, fata dolore subit.

Exemplo Irenes regnum Theodora capessit,
Et nati consors femina facta sui est.
Sed quia rara manet socii concordia regni,
Mox eadem in claustris vivere iussa fuit.

Hic dum Romanum placat sibi munere Papam,
Turpiter interea fusus ab hoste fugit.
Mox sociam regni qui matrem ferre negarat,
Captivo a socio morte peremptus obit.

Hic genere obscurus, regnum sibi caede paravit,
Sed scelus hoc texit cetera fama viri.
Grassantes Arabes ipsos, classemque repressit,
Ictu post cerui, quem petit, interiit.

Doctior hic aliis , sed nec successibus impar,
Non semel hostiles fudit et ipse manus.
Arma sub hoc tandem moverunt Principe Turci,
Ipse perit ventris debilitate sui.

Ast hic dissimilis patri, et virtutibus impar,
Segnis Alexandri nil nisi nomen habet.
Ergo etiam moritur, vita de nare fluente,
Et facit huic regnum crapula multa breve.

Hic cum matre diu patriam defendit ab hoste,
Mox sociam regni misit in exilium.
Hinc Italos bello tentavit, et inde Triballos,
Ipse tamen placida morte quietus obit.

Non satis huic regni est pariter quod sceptra gubernat,
Insidias genero sed struit ipse suo.
Ergo etiam meritas soluit pro crimine poenas,
Natis cum geminis actus in exilium.

Hic duce te Phoca, Turcas, Arabasque repressit,
Ipse voluptati deditus, atque mero.
Impius in patrem, et prostantes aere sorores,
Dii male, quod sero toxica mista bibit.

Hic virtute potens multorum contudit arma,
Dum vocat ad veterem perdita regna statum.
Sed Parcae vicere tamen, nam fraude suorum
Occidit in thalamis proditus ipse suis.

Regnat hic, occiso, cuius bonitate profectus,
A ludo et pueris impar ad arma fuit.
Sed tamen et victos domuit cum rege Triballos,
Haec virtus: vitam toxica pota necant.

Hic regnum decies quinos perduxit in annos,
Atque foris, caesis hostibus, atque domi.
Idem quindecies caecavit mille Triballos,
Hinc moriens fratri tradidit imperium.

Hic senior regnum capiens a fratre quietum,
Luxuriae tempus deditus omne fuit.
Tartaricus tamen hoc sub principe vincitur hostis
Quae tua tota fuit gloria Diogenes.

Hic gener imperio soceri post fata recepto,
Principio bonus, et fortis ad arma fuit.
Mox acie victus vitam est ingressus inertem,
Coniugis ergo dolis mergitur inter aquas.

Huic dedit imperium quae mersit fraude maritum,
Dum forma captam vexat amore Venus.
Multa tamen regno benefecit Barbarus idem,
Donec aqua periit, quae facit hausta sitim.

Perfidus hic socio voluit depellere regno
Auctores regni quos habet ipse sui.
Dii vetuere nefas, nam lumine fossus utroque,

Calaphathae scelus et regni benefacta prioris
Imperium Zoe restituere tibi.
Addita cui soror in partem est, sed tempore paruo
Dum prohibet viduam te Venus esse diu.

Hunc socium thalami, et consortem in regna vocatum
Longinquo Zoe traxit ab exilio
Turcica quo tandem creverunt principe regna,
Dum male vicinas ipse tuetur opes.

Post tot fata virum Germanae sola superstes
Imperii haec annis sceptra duobus habet.
Quantum bella solent securae cedere paci,
Tanto principibus praestitit illa viris.

Accipit hic regnum titulo tenus, obsitus annis
Et bene tractandis rebus inutilior.
Indignum populo visum hoc, et patribus, ergo
Castrorum pulso substituere Ducem.

Forsan et hic magnos aequaret laude triumphos,
Debita si liceat claudere fata seni.
Sed quia vix sumptis morbo vexatur habenis,
Imperium, monachi claustra perosus, obit.

Nec minus hic fuerat meliores inter habendus,
Si modo vitasset crimen avaritiae.
Quo patriae simul invisus mox factus, et hosti,
Sed tamen et moriens praecavet ante suis.

Haec vidua, ut natis seruaret iura parentis,
Post mortem sumpsit coniugis imperium.
Sed quia femineis male bella geruntur in armis,
Mox eadem a populo est nubere iussa viro.

Turcarum metus huic regnum thalamosque paravit,
A queis post captus, qui modo victor erat.
Sed cui captivo parcit tam Barbarus hostis,
Huic reduci cives eripuere diem.

Hic regnum a scelere incepit, cum coniuge, pulsa
Matre, sed exemplo mox fugit ipse pari.
Tunc cum dira fames totam vexaverat urbem,
Sed factus monachus consulit ipse sibi.

Hunc regem fecit socordia magna prioris,
Quamquam etiam ipse foret regibus ortus avis,
Perfidia fratrum, quorum sua credidit armis,
Compulsus monachi claustra subire fuit.

Diripit hic patriam, dum regnum quaeritat armis,
Quodque hostes nequeunt, impius ipse facit.
Post tamen illa senex, quae iunior abstulit urbi,
Pupillis pueris, virginibusque dedit.

Hic melior bello Turcos, Persasque repressit,
Addidit et regno moenia multa novo.
Sed senior venans arcum dum tendit in aprum,
Mortuus est ictu vulneris ipse sui.

Hic nostris bello Solymam repetentibus urbem,
Abdita gypsato farre venena dedit.
Omnibus infestus, nulli satis aequus amicus,
Postremo monachus tempore factus, obit.

Pupillus patri successit Alexius, at mox
Crimine tutoris perfidiaque perit.
Nec satis ad scelus hoc, trunca cervice per undas
(Tanta fides regni) spargitur aequoreas.

At scelere hic partum sublato principe, regnum
Saevitia invisum reddidit ipse sua.
Ergo manu truncus mox idem, ac luminis orbus
Spectaclum propria captus in urbe fuit.

Comiter in Syriam nostros tractavit euntes,
Et socius regni vixit hic Hesperii.
Sed perit a propriis , nam frater ab hoste redemptas,
Abstulit huic almum, quem dedit ipse, diem.

Impius hic fratrem regni spoliavit habenis
Munere servatus cuius ab hoste fuit.
Sed melius nostri, sceptro qui rursus adempto,
Imperium socio restituere suo.

Hic puer eiecto patri reparavit habenas,
Mox vita functi suscipit ipse vices.
felix, ni proprii cecidisset fraude ministri,
Cui tamen et finem mors tulit ista suum.

HACtenus Eoum tenuit gens Pontica regnum,
Caedibus et crebra seditione potens.
Primus hic e Gallis vacuas accepit habenas,
Imperio fines restituitque suo.
Accipit hic regni sedes a fratre relictas,
Filia Mysorum cui data nupta Ducis.
Sed dum Thessaliam lustrat, regemque coronat,
Decessit, genero sceptra deditque suo.
Hic gener uxoris regno cum dote recepto,
Irrita cum Graecis proelia pauca gerit.
Sed mox perfidia deceptus, et arte Pelasga,
Inter mensarum sacra peremptus, obit.
Ast hic dum properat capto succurrere patri,
Comperit heu sponsae tristia damna suae.
Haec quoque festinans ulcisci, morte recumbit,
Sic nihil imperio contulit ille novo.
Ultimus hic solio Gallorum sedit Eoo,
Saluus dum soceri se tegit arte sui.
Qui simul ac fato est functus, circumdatus ille
Hostibus, et regno deficiente, fugit.

HACtenus Eoum tenuit gens Pontica regnum,
Caedibus et crebra seditione potens.
Primus hic e Gallis vacuas accepit habenas,
Imperio fines restituitque suo.

Accipit hic regni sedes a fratre relictas,
Filia Mysorum cui data nupta Ducis.
Sed dum Thessaliam lustrat, regemque coronat,
Decessit, genero sceptra deditque suo.

Hic gener uxoris regno cum dote recepto,
Irrita cum Graecis proelia pauca gerit.
Sed mox perfidia deceptus, et arte Pelasga,
Inter mensarum sacra peremptus, obit.

Ast hic dum properat capto succurrere patri,
Comperit heu sponsae tristia damna suae.
Haec quoque festinans ulcisci, morte recumbit,
Sic nihil imperio contulit ille novo.

Ultimus hic solio Gallorum sedit Eoo,
Saluus dum soceri se tegit arte sui.
Qui simul ac fato est functus, circumdatus ille
Hostibus, et regno deficiente, fugit.

GRAEculus hic patria Graecos sibi fraude subegit,
Dum passim cunctos eiicit arte duces.
Sed moriens dignas soluit pro crimine poenas,
Dum iacet immundis praeda relicta feris.
Hic multa a proprio perpessus damna nepote est,
Sed culpam patris fors luit ipse sui.
Eiectus regno, rursusque reductus, ab hoste,
Quam dare noluerat mox petiit veniam.
Dum petit hic ab avo regnum per bella paternum.
Saepe premit miserum iunior ipse senem.
Mox tamen ut solus partas moderatur habenas,
Seruat tranquillas pacis amator opes.
Hic tutor pueris, invasit regna, relictus,
Mox pulsus, Turcae sceptra resumit ope.
Atque ita Barbaricae patefacto limine genti,
Ipse iterum eiectus claustra subit monachi.
Pellitur hic regno, rursusque reducitur idem,
Atque suis socerum deiicit auxiliis .
Utilis ipse sibi, et facto sceleratus eodem,
Hostem quod patriae duxit in arua novum.
Ast hic tranquilla peragit sua tempora pace,
Vir bonus et fidei, iusticiaeque tenax.
Hinc nihil illius fertur memorabile, dempto
Natorum septem quod pater unus erat.
Maximus hic natu patriis successit habenis,
Pacis et ipse sui more parentis amans.
Romanum coluit magno observamine Papam,
Hinc satis Italico tutus ab hoste fuit.
Ultimus hic tenuit labentis culmina regni,
Quem rapuit capta Turcicus urbe furor.
Sic habuit finem tua Constantine propago,
Gloria Barbarie sic tua mersa iacet.

GRAEculus hic patria Graecos sibi fraude subegit,
Dum passim cunctos eiicit arte duces.
Sed moriens dignas soluit pro crimine poenas,
Dum iacet immundis praeda relicta feris.

Hic multa a proprio perpessus damna nepote est,
Sed culpam patris fors luit ipse sui.
Eiectus regno, rursusque reductus, ab hoste,
Quam dare noluerat mox petiit veniam.

Dum petit hic ab avo regnum per bella paternum.
Saepe premit miserum iunior ipse senem.
Mox tamen ut solus partas moderatur habenas,
Seruat tranquillas pacis amator opes.

Hic tutor pueris, invasit regna, relictus,
Mox pulsus, Turcae sceptra resumit ope.
Atque ita Barbaricae patefacto limine genti,
Ipse iterum eiectus claustra subit monachi.

Pellitur hic regno, rursusque reducitur idem,
Atque suis socerum deiicit auxiliis .
Utilis ipse sibi, et facto sceleratus eodem,
Hostem quod patriae duxit in arua novum.

Ast hic tranquilla peragit sua tempora pace,
Vir bonus et fidei, iusticiaeque tenax.
Hinc nihil illius fertur memorabile, dempto
Natorum septem quod pater unus erat.

Maximus hic natu patriis successit habenis,
Pacis et ipse sui more parentis amans.
Romanum coluit magno observamine Papam,
Hinc satis Italico tutus ab hoste fuit.

Ultimus hic tenuit labentis culmina regni,
Quem rapuit capta Turcicus urbe furor.
Sic habuit finem tua Constantine propago,
Gloria Barbarie sic tua mersa iacet.

FRANcorum primus Romanae hic imperat urbi,
Pontificis iussu lectus in imperium.
Saxones ac Hunnos domuit, longosque Suevos,
Et docuit Christi Teutona regna fidem.
Hunc pietas celebrem facit, et clementia morum,
Quamuis idem aeque fortis ad arma fuit.
A natis capitur regnum affectantibus, at mox
Restituit populus sceptra, fidemque, viro.
Diviso in fratres regno, Lotharius arma
Caesaris et titulos accipit imperii.
Sed mox sive hominum, seu rerum fata perosus,
Imperium nato, quod gerit, ipse dedit.
Hunc genitor vivus regno suffecit et armis,
Vindice quae gessit tempora longa manu.
Tandem compositis bello, rebusque paternis,
Insubrum moriens clausit in orbe diem.
Hic fratris regni praevertit fraude nepotes,
Dum petit Augustas ambitiosus opes.
Britone dehinc victo, vastantibus omnia Mauris,
Perfidia medici perditur ipse sui.
Hic ope Pontificis patrias accepit habenas,
Itala cum nollet factio ferre virum.
Sed breve ius regni dedit huic infirmior aetas,
Nam moriens annos occidit ante duos.
Pannonas et Cimbros diverso Marte subegit,
Carolus a Crasso corpore nomen habens.
Sed bene quas iuvenis regni tractarat habenas,
His iterum senior despoliatus obit.
Hic quoque non modico vicit certamine Cimbros,
Gallica dum vario regna timore premunt.
Sed quia Divorum spoliaverat impius aras,
Idem Syllana tabe peremptus obit.
Excipit hic patrium, fato tamen impare regnum,
Pacem nam verso victus ab hoste rogat.
Mox etiam insidiis Veronae ad moenia captus,
Hostica crudeli funera clade luit.
Ultimus hic veteri Francorum ab origine Caesar,
Imperium socio fretus Othone gerit.
Idem vi multa grassantes contudit Hunnos,
Noricus Alpinos qua secat Enus agros.
Primus ad Arctoas hic sceptrum transtulit oras,
Tanta fuit virtus, tantaque fama viro.
Vandalicos, Hunnosque, et saevos Marte Boemos
Contudit, et populos Belgice Sora tuos.
Hic fratrem, hic generum vicit, natumque rebellem,
Hic Hunnum et populos saeve Boeme tuos.
Hic etiam Italiam duplici pacavit ab hoste,
Hunc habuit summum Saxonis ora virum.
Par animis patri Gallorum hic vindicat artes,
Et serit ultrices cum patruele manus.
Sed dum relliquias Graiorum expugnat ab hoste.
Auxilio linguae, atque aere redemptus abit.
Hic septem instituit proceres, qui lege creato,
Teutonico que Duci sceptra gerenda darent.
Ipse autem Latia dum sedat in urbe tumultus,
Oppressere pium toxica pota virum.
Hic Flandros, Leucosque domat, gentemque Boemam,
Hic Italum Argivo liberat hoste solum.
Idem et Pannonios veri praecepta Tonantis
Edocet, hinc divum nomen et ipse gerit.
Hic quoque grassantes bello compescuit Hunnos,
Adiecitque iterum Gallica regna suis.
Milite et Insubres cinxit, Romaque regressus,
Suevorum occiso comprimit arma Duce.
Imperat hic victis praestanda tributa Boemis,
Hunnorumque armis opprimit arma suis.
Mox etiam subigit nascentis regna Mosellae .
Et nova Pontifici iura dat Ausonio.
Pontificum scelus, et peruersae numina Romae ,
Hunc rerum variis exposuere malis.
Sed qui perfidiam Latii, qui Saxonis arma
Vicerat, a nato proditur ipse suo.
Ast hic digna tulit deserti praemia patris,
Exceptus diris Romule Papa tuis.
Insuper et saevis expertus Saxones armis,
Donec Pontificis iussa facit domini.
Reppulit hic Suevos, pro regno bella moventes,
Et posuit motus Itala terra tuos.
Hinc pacis studia, et maiorum iura revoluens.
Praecepit Latiis illa docere scholis.
Huic si par animo quondam fortuna fuisset,
Quanto Pontificum nunc foret ira minor?
Qua tamen id potuit, patriam defendit, et unus
Obstitit imperiis Roma superba tuis.
Hic Calabros domuit, nec non et Iapygis arua,
Et dictam a triplici monte subegit humum.
Hinc contemptores Ubios, Heduosque repressit,
Ultus perfidiam Belgica terra tuam.
Hic quoque Pontificum technis atque arte petitus
Gessit diversis aspera bella locis.
Tandem ubi placatur sibi, quem modo vicerat hostem,
Securus cecidit militis ense sui.
Hic Papae instinctu cum regnum fraude pararet,
Saepe dedit turpem non sine clade fugam.
Mox verus Caesar, cum sceptrum lege teneret,
Pro precio diras rettulit Ausonias.
Principe in hoc patuit Romani iniuria Papae,
Et quantum sceleris curia tota fovet.
Qui nisi erat coeptis toties retractus ab armis,
unus nunc toto Caesar in orbe foret.
Hunc eadem tristis quae patrem afflixit Erynnis,
Pulsus et hic solio est fulmine Papa tuo.
Et mox ob Latias desertus ab omnibus iras,
Parthenope in patria finiit urbe diem.
Huic nato, sequitur dum regna a patre relicta,
Pontificis pietas abstulit alma caput.
Sic tunc externis erepta Neapolis armis,
Sic orba est Ducibus Suevia facta suis.
Contulit huic sceptrum Romani factio Papae,
Dum Friderice minis te premit ille suis.
Conradum vicit bellum pro patre gerentem,
Ipse cadit telis urbs vetus Ulma tuis.
Hic quoque Pontificis iussu tentavit habenas,
Sed breve ius regni, gloria nulla fuit.
A Frisiis caesus, vacuum rectore reliquit
Annos Imperium post tria lustra duos.

FRANcorum primus Romanae hic imperat urbi,
Pontificis iussu lectus in imperium.
Saxones ac Hunnos domuit, longosque Suevos,
Et docuit Christi Teutona regna fidem.

Hunc pietas celebrem facit, et clementia morum,
Quamuis idem aeque fortis ad arma fuit.
A natis capitur regnum affectantibus, at mox
Restituit populus sceptra, fidemque, viro.

Diviso in fratres regno, Lotharius arma
Caesaris et titulos accipit imperii.
Sed mox sive hominum, seu rerum fata perosus,
Imperium nato, quod gerit, ipse dedit.

Hunc genitor vivus regno suffecit et armis,
Vindice quae gessit tempora longa manu.
Tandem compositis bello, rebusque paternis,
Insubrum moriens clausit in orbe diem.

Hic fratris regni praevertit fraude nepotes,
Dum petit Augustas ambitiosus opes.
Britone dehinc victo, vastantibus omnia Mauris,
Perfidia medici perditur ipse sui.

Hic ope Pontificis patrias accepit habenas,
Itala cum nollet factio ferre virum.
Sed breve ius regni dedit huic infirmior aetas,
Nam moriens annos occidit ante duos.

Pannonas et Cimbros diverso Marte subegit,
Carolus a Crasso corpore nomen habens.
Sed bene quas iuvenis regni tractarat habenas,
His iterum senior despoliatus obit.

Hic quoque non modico vicit certamine Cimbros,
Gallica dum vario regna timore premunt.
Sed quia Divorum spoliaverat impius aras,
Idem Syllana tabe peremptus obit.

Excipit hic patrium, fato tamen impare regnum,
Pacem nam verso victus ab hoste rogat.
Mox etiam insidiis Veronae ad moenia captus,
Hostica crudeli funera clade luit.

Ultimus hic veteri Francorum ab origine Caesar,
Imperium socio fretus Othone gerit.
Idem vi multa grassantes contudit Hunnos,
Noricus Alpinos qua secat Enus agros.

Primus ad Arctoas hic sceptrum transtulit oras,
Tanta fuit virtus, tantaque fama viro.
Vandalicos, Hunnosque, et saevos Marte Boemos
Contudit, et populos Belgice Sora tuos.

Hic fratrem, hic generum vicit, natumque rebellem,
Hic Hunnum et populos saeve Boeme tuos.
Hic etiam Italiam duplici pacavit ab hoste,
Hunc habuit summum Saxonis ora virum.

Par animis patri Gallorum hic vindicat artes,
Et serit ultrices cum patruele manus.
Sed dum relliquias Graiorum expugnat ab hoste.
Auxilio linguae, atque aere redemptus abit.

Hic septem instituit proceres, qui lege creato,
Teutonico que Duci sceptra gerenda darent.
Ipse autem Latia dum sedat in urbe tumultus,
Oppressere pium toxica pota virum.

Hic Flandros, Leucosque domat, gentemque Boemam,
Hic Italum Argivo liberat hoste solum.
Idem et Pannonios veri praecepta Tonantis
Edocet, hinc divum nomen et ipse gerit.

Hic quoque grassantes bello compescuit Hunnos,
Adiecitque iterum Gallica regna suis.
Milite et Insubres cinxit, Romaque regressus,
Suevorum occiso comprimit arma Duce.

Imperat hic victis praestanda tributa Boemis,
Hunnorumque armis opprimit arma suis.
Mox etiam subigit nascentis regna Mosellae .
Et nova Pontifici iura dat Ausonio.

Pontificum scelus, et peruersae numina Romae ,
Hunc rerum variis exposuere malis.
Sed qui perfidiam Latii, qui Saxonis arma
Vicerat, a nato proditur ipse suo.

Ast hic digna tulit deserti praemia patris,
Exceptus diris Romule Papa tuis.
Insuper et saevis expertus Saxones armis,
Donec Pontificis iussa facit domini.

Reppulit hic Suevos, pro regno bella moventes,
Et posuit motus Itala terra tuos.
Hinc pacis studia, et maiorum iura revoluens.
Praecepit Latiis illa docere scholis.

Huic si par animo quondam fortuna fuisset,
Quanto Pontificum nunc foret ira minor?
Qua tamen id potuit, patriam defendit, et unus
Obstitit imperiis Roma superba tuis.

Hic Calabros domuit, nec non et Iapygis arua,
Et dictam a triplici monte subegit humum.
Hinc contemptores Ubios, Heduosque repressit,
Ultus perfidiam Belgica terra tuam.

Hic quoque Pontificum technis atque arte petitus
Gessit diversis aspera bella locis.
Tandem ubi placatur sibi, quem modo vicerat hostem,
Securus cecidit militis ense sui.

Hic Papae instinctu cum regnum fraude pararet,
Saepe dedit turpem non sine clade fugam.
Mox verus Caesar, cum sceptrum lege teneret,
Pro precio diras rettulit Ausonias.

Principe in hoc patuit Romani iniuria Papae,
Et quantum sceleris curia tota fovet.
Qui nisi erat coeptis toties retractus ab armis,
unus nunc toto Caesar in orbe foret.

Hunc eadem tristis quae patrem afflixit Erynnis,
Pulsus et hic solio est fulmine Papa tuo.
Et mox ob Latias desertus ab omnibus iras,
Parthenope in patria finiit urbe diem.

Huic nato, sequitur dum regna a patre relicta,
Pontificis pietas abstulit alma caput.
Sic tunc externis erepta Neapolis armis,
Sic orba est Ducibus Suevia facta suis.

Contulit huic sceptrum Romani factio Papae,
Dum Friderice minis te premit ille suis.
Conradum vicit bellum pro patre gerentem,
Ipse cadit telis urbs vetus Ulma tuis.

Hic quoque Pontificis iussu tentavit habenas,
Sed breve ius regni, gloria nulla fuit.
A Frisiis caesus, vacuum rectore reliquit
Annos Imperium post tria lustra duos.

SUscipit hic tandem labentis pondera regni,
Addit et accisis undique rebus opem:
Boiis , et sociis devictis Marte Boemis,
Lustratoque omni, qua Sala currit, agro.
Nil huic excellens, nisi nomen, fata dederunt,
Victus Thuringo est, dum movet arma Duci.
Mox etiam occisus, dum ponere sceptra recusat,
Hic ubi Vangionum moenia Rhenus adit.
Hic natum imponit victis, pro rege, Boemis,
Gallorumque armis territat arma suis.
Sed velut ipse sui caedem primordia regni
Fecit, ita occisus fraude nepotis obit.
Italiae populos, gentem sine fine rebellem,
Dum premit hic iusto sub iuga Marte datos.
Illi mixta dedit sacro sub pane venena,
Emptus ad hoc precio Dominicaster opus.
Hos geminos peperit procerum discordia reges,
Dum sua pars studiis utraque vota regit.
Ast inita pugna Bavarum fortuna secuta est,
Quem mox Pontificum perdomuere minae.
Huic quoque diversum fecit discordia regem,
Sed cita mors litem finiit alterius.
Edidit hic auri dictam de nomine bullam,
Dum stabilit regni pacis amator opes.
Huic velut ignavo, nec Caesare digna gerenti,
Abstulit assensus tradita sceptra, Patrum.
Mox etiam frater conprehensum in vincula misit,
Sic obit infelix qui modo summus erat.
Hic variis Thuscos affecit cladibus agros,
Auxilium populis dum tulit Arne tuis.
Mox idem in patriam placida cum pace reversus,
Sacravit Musas ad vada Nicre tua.
Concilium procerum toto hic ex orbe coegit,
Dogmata dum quaerit tollere secta viis .
Quod si, ut pace bonus, felix ita Marte fuisset,
Quanto nunc esset res tua Turce minor?
Hic quoque Turcarum vires fregisset, et arma,
Ni raperent celeri numina morte virum.
Ense tamen domuit, temerantes sacra Boemos,
Eiecitque suo cum Duce Sauromatas.
Consiliis atque arte potens hic tempora longa
Tranquillo vixit Caesar in imperio.
otia quam bellum per totum maluit aevum,
Conveniens factis hinc quoque nomen habet.
At seu pace domi, seu bello vincere malles,
Tempus ad utrumque hic utilis author erat.
Certaque adhuc extant veterum monumenta laborum,
Quos videre hominum saecla priora geri.
Hunc si fata virum, si numina magna tuentur,
Idem erit Eois Caesar, et Hesperiis .
Hoc perhibent veterum praesagia magna virorum,
Hoc operum prae se facta priora ferunt.
Si genus, et triplicis spectes fastigia regni,
Hic quoque praecipuos inter habendus erit.
Sed tamen haec reliquas antestat gloria laudes,
Mite quod in magno cor gerit imperio.

SUscipit hic tandem labentis pondera regni,
Addit et accisis undique rebus opem:
Boiis , et sociis devictis Marte Boemis,
Lustratoque omni, qua Sala currit, agro.

Nil huic excellens, nisi nomen, fata dederunt,
Victus Thuringo est, dum movet arma Duci.
Mox etiam occisus, dum ponere sceptra recusat,
Hic ubi Vangionum moenia Rhenus adit.

Hic natum imponit victis, pro rege, Boemis,
Gallorumque armis territat arma suis.
Sed velut ipse sui caedem primordia regni
Fecit, ita occisus fraude nepotis obit.

Italiae populos, gentem sine fine rebellem,
Dum premit hic iusto sub iuga Marte datos.
Illi mixta dedit sacro sub pane venena,
Emptus ad hoc precio Dominicaster opus.

Hos geminos peperit procerum discordia reges,
Dum sua pars studiis utraque vota regit.
Ast inita pugna Bavarum fortuna secuta est,
Quem mox Pontificum perdomuere minae.

Huic quoque diversum fecit discordia regem,
Sed cita mors litem finiit alterius.
Edidit hic auri dictam de nomine bullam,
Dum stabilit regni pacis amator opes.

Huic velut ignavo, nec Caesare digna gerenti,
Abstulit assensus tradita sceptra, Patrum.
Mox etiam frater conprehensum in vincula misit,
Sic obit infelix qui modo summus erat.

Hic variis Thuscos affecit cladibus agros,
Auxilium populis dum tulit Arne tuis.
Mox idem in patriam placida cum pace reversus,
Sacravit Musas ad vada Nicre tua.

Concilium procerum toto hic ex orbe coegit,
Dogmata dum quaerit tollere secta viis .
Quod si, ut pace bonus, felix ita Marte fuisset,
Quanto nunc esset res tua Turce minor?

Hic quoque Turcarum vires fregisset, et arma,
Ni raperent celeri numina morte virum.
Ense tamen domuit, temerantes sacra Boemos,
Eiecitque suo cum Duce Sauromatas.

Consiliis atque arte potens hic tempora longa
Tranquillo vixit Caesar in imperio.
otia quam bellum per totum maluit aevum,
Conveniens factis hinc quoque nomen habet.

At seu pace domi, seu bello vincere malles,
Tempus ad utrumque hic utilis author erat.
Certaque adhuc extant veterum monumenta laborum,
Quos videre hominum saecla priora geri.

Hunc si fata virum, si numina magna tuentur,
Idem erit Eois Caesar, et Hesperiis .
Hoc perhibent veterum praesagia magna virorum,
Hoc operum prae se facta priora ferunt.

Si genus, et triplicis spectes fastigia regni,
Hic quoque praecipuos inter habendus erit.
Sed tamen haec reliquas antestat gloria laudes,
Mite quod in magno cor gerit imperio.

MIcale qui mores hominum formare solebas,
Stultitiae si quis dissimulator erat.
Et tu qui Graios vertis Ioachime labores,
Et facis, ut Latium Dorica scripta legat.
Hesse decus vatum quotquot Germania nutrit,
Quotquot et Hesperiae littus utrumque colunt.
Et quicumque alii veteres, mea turba, sodales
Pegnesi ad liquidas nunc habitatis aquas.
Saluete, et parui, si qua est modo fama, Micylli
Nominis, haud pigeat vos meminisse mei.
Namque ubi flavicomus pandit sua cornua Moenus,
Et vada Francorum flumine nota petit.
(Parcite quod vestris audax mea ludicra magnis
Confero, sic Musae vestraque vosque iuvent.)
Sedulus hic vestri subeo vestigia gressus,
Ac doceo paruam paruus et ipse scholam.
Quae licet in tenui spes hic mihi pascitur herba,
Atque huius longae tempora messis eunt.
Semen idem tamen est quod ego, quod mittitis ipsi,
Excepto quod vos spargitis uberius.
Vos pleno passim diffunditis omnia cornu,
Ipse levi facio munera parua manu.
Sed tamen exigui cultus laudatur agelli,
Interdum et paruis spes bona rebus inest.
Atque utinam fortuna velit durare secunda,
Et pergant dignis haec nova coepta modis.
Tu quoque tu quondam placida mulcebere fama,
Teque vehet populi gloria Moene tui.
Cum sonitum citharae miraberis, et nova plectra,
Atque insueta tuis carmina littoribus.
Oblitusque viae stabis, cantuque sonoro
Attonitus solito lentior ire voles.
At vos interea, quos summae conditor arcis
Numine Pegnesi misit in arua novo.
Noscite vestra bona, et gratam persoluite mente,
Et canite aeterno carmina digna Iove.
Carmina quae Rhenum supra memorentur, et Istrum ,
Qua patet in fines Teutonis ora suos.
Ac, mea si tantum de vobis Musa meretur,
Antiqui memores este sodalicii.

Musa salutatum Turingas vade per oras
Hessum, delitium temporis atque tuum.
Aut si, quod propius narraverat esse futurum,
Neu tibi sit nimium tantos coepisse labores,
Divitis ut populi regna beata petas.
Illic et nostrum Micaelum fera videbis,
Et Camerarariadum te Ioachime decus.
Et qui pomiferis cognomen duxit ab hortis,
unus qui patriae fama futurus erat.
Ni tellus eadem tot pectora clara tulisset,
Tellus caelesti digna patrocinio.
Atque ubi convenies, primum saluere iubeto,
Dehinc renova nostrae foedus amicitiae.
Me refer extremo positum sub margine Moeni ,
Sceptra iuventutis qui moderor tenerae.
Immemorem nullis Hessi vixisse diebus,
Immemorem nulla vivere posse die.
Semper in officio mentem tenuisse fideli,
Quae vires aleret sedulitate suas.
Et ceu flamma solet stipulis iniecta caduci
Flantibus a varia crescere parte Notis.
Sic quanto memini dilecti saepius Hessi ,
Tanto oblivisci me potuisse minus.
Ut si destituant nocturnum sidera caelum,
Desinat aut vernum gramen habere solum
Et mutata suos omittant flumina cursus,
Incipiantque suas vertere cuncta vices,
Non hoc a solito cessurum pectus amore,
Ponere consuetum ne videatur opus.
Haec ubi rettuleris, ceu sunt mandata, modeste,
Hoc adde ut claudant ultima verba Vale.
Inde secunda tuo relegens vestigia Moeno
Protinus huc repetas ore verente gradus.
Neu fias odiosa, nimis dum longa moraris,
Saepe molesta fuit quae brevis esse nequit.

Quid stas viator, aut quid hic circumspicis?
Tumulumne vatis Hessici ?
Cui nostra similem aetas nullum tulit,
Nec fors futura umquam feret.
Tumulum quidem vides, ubi ossa condita,
Cinerisque relliquiae iacent.
Sed mens supremum propter assidet patrem,
Cui soli hic operatus fuit.
Ubi intuetur quantum ubique gentium est,
Famae receptaculum suae.

Quas igitur grates, aut quae tibi dona rependam,
O ingens Charitum, Pieridum que decus?
Aut quae digna satis celebret tua nomina Musa,
Quaeve ferat meritis praemia iusta tuis?
Nam mihi tale tuum visum est, dulcissime, carmen
Quale canens vernas inter Achantis aves.
Quale canens, tenerum cum Pleias incipit annum
Daulias, Ismario laesa puella viro.
Sic puto cum superi peragunt convivia Divi,
Aoniae cantant turba novena Deae.
Sic quoties repetit maternae gaudia Deli,
Personat aurata pulcher Apollo lyra.
Utque iuvant oculos positi certa arte colores,
Ceu nova puniceis lilia mixta rosis.
Aut cum vernantes pingunt violaria campos,
Aut cum purpureas Medica mala crocos.
Sic tua delectant animos quoque carmina nostros,
Et feriunt dulces intima corda modi.
Amphion solitus patrias dum conderet arces,
Dicitur ad citharae saxa movere sonos.
Orphea que infernas memorant penetrasse tenebras,
Dum revocat fidibus coniugis ora suis.
At tua seu superos, seu flectere cantibus umbras
Coeperit, aetheriis digna Thalia choris:
Nec vetus Orion, nec te puto vicerit Orpheus ,
Sit licet hic Phoebo , sit satus ille Iove .
Ergo etiam merita celebraris voce coronae,
Nomen et ex vero, quod geris, istud habes.
Nec tibi nascenti dedit hoc sine numine mater,
Aut capta ambigui sortibus augurii.
Sed tibi felici fulserunt sidera fato,
Annuit et fusis Parca benigna suis.
Sive igitur laetae peragam consortia vitae,
Nec sors asperior res premet ulla meas:
Seu Dea quae vultu nusquam consistit eodem,
Sufficiet rebus deteriora bonis:
Usque tuum nostro vivet sub pectore nomen,
Et praesens tecum tempus in omne ferar.
Ipsum me virtus, ipsum tua fama tenebit,
Dum quercus frondes, dum feret Ister aquas.

Haec ego composui proprio calamoque manuque,
Praemia sed scripti quae ferat, alter habet.
Sic aliis gestant pascentes ubera vaccae,
Sic aliis pascens ubera gestat ovis.

Ire salutatum nomine Iane tuo?
An quia et hae metuunt rapidae contagia pestis,
Quae nostros dudum lenta pererrat agros?
Et quae mortali numquam sunt corpore natae,
Rumorem mortis territa turba timet?
An quia communem lugent hoc tempore cladem,
Et flent hostiles ore gemente faces?
Diraque nunc toties expertae exempla Getarum
Exilium nullo fine queruntur agi?
Hei mihi si teneris veniant quoque fata camenis,
Hasque aliquis possit dicere morte premi.
Iuppiter et summos habitantia numina caelos
Vertite, et hoc longe pellite triste nefas.
Nam modo quae septem praeluxit collibus orbi,
Orbi non semper Roma futura caput.
Quaeque parens fovit studiorum sola bonorum
Post domitas arces Palladis, omne genus,
En iacet extremum misere dispersa per orbem,
Captaque pro spolio moenia miles habet.
Tectaque iam sanctas quondam seruantia Musas
Devorat hostili subdita flamma manu.
Aut quibus ignis abest, discerpit militis ira,
Et volitant toto frusta cruenta foro.
Illaque doctorum monimenta vetusta virorum
Turpiter ante pedes dilaniata iacent.
Atque aliquis divine tuum substernit Homere
Mulorum stabulis sanguinolentus opus.
Quodque satis numquam visa est laudare vetustas
(Infandum) sterili bellua calce ferit.
Sic furiis agitata cohors, bellum quoque chartis
Sustinet, et timidis arma movere libris.
Ac velut humanos non sit satis isse per artus,
Heu series rerum, quis nam haec mala finis habebit,
Barbaries toto est anne futura solo?
Graecia progenuit quascumque accepimus artes,
Haec docuit quicquid lingua, manusque sciunt.
Nunc domino seruit, tellus exhausta, nefando,
Quo nil barbarius mundus ubique tulit.
Et quondam illa frequens citharis hymnisque deorum
Pro libris arcus, pro fide tela gerit.
Proxima Roma fuit, Graecas quae exceperat artes
Et studio linguam fovit utranque pari.
Ast etiam illa diu traxit labefacta ruinam,
Ex quo cum saevis contulit arma Getis.
Donec in has tandem cecidit delapsa procellas,
Quae finem cunctis imposuere malis.
Una etiam restat Germania, cui bene vertat,
Tanta operam studiis fruge dedisse bonis.
Hanc quoque si diri vastarint praelia Martis ,
Quid nisi Barbaries totus hic orbis erit?
At tu Iane iube posito sperare timore,
Et Musas ad me saepe redire tuas.
Nam neque iam tanta rabie vis morbida saevit,
Ut mea propterea sit maculata domus.
Et quae Romuleam vastarunt praelia gentem,
A nostris superum rex prohibebit agris.

Forte petiturus veniebat mella Cupido,
Hinc ubi spirantes apis aedificarat aceruos.
Iamque manus teneris admoverat ille cavernis,
Cum subito invadens, apis illius ordine summos
Compungit digitos, et signat cuspide furem.
Saucius hic refugit, magis ac magis ille doloris
Impatiens, terramque quatit, pedibusque resultat:
Ac tumidos matri digitos et vulnera monstrat.
Vulnus, ait, faciat saevum tam parua volucris?
Cui genitrix blanda respondit talia voce.
Tu quoque nonne apibus paruo discrimine praestas,
Inmensumque facis vulnus non magne Cupido?

Auspice Gradivo celsum caput aethere condo,
Sub Duce Werthemo pace quieta fruor.
Braubergae posuit nomen reverenda vetustas,
Fortuna nulli cedo secunda loco.
Prisca Semiramidis laudarunt saecula muros,
Altaque solerti moenia facta manu.
Romanam faciunt celebrem Capitolia gentem,
Illa diu nullis arx superanda modis.
Sunt qui sublimi tollunt ad sidera versu
Pyramides structas margine Nile tuo.
At tu qui veterum spectas miracula regum,
Me quoque fac dignam regibus esse putes.
Non mihi gradivus deerat Mars author et auspex,
Tutela cuius moenia tuta fero.
Non desunt vires, surgentes aspice turres,
Et quo non ulli cedo secunda, locum.
Circumsepta caput vicinis collibus ima
Effero et excelsis sto metuenda polis.
Praecipue qui iam nostri moderatur habenas
Werthemi comitis pace quieta fruor.
Celse comes cuius pietas notissima caelo,
Et fama est terris, sic mihi semper eas,
Sic mihi eas, atque o fatis felicibus actus

Prisca Semiramidis laudarunt saecula muros,
Altaque solerti moenia facta manu.
Romanam faciunt celebrem Capitolia gentem,
Illa diu nullis arx superanda modis.
Sunt qui sublimi tollunt ad sidera versu
Pyramides structas margine Nile tuo.
At tu qui veterum spectas miracula regum,
Me quoque fac dignam regibus esse putes.
Non mihi gradivus deerat Mars author et auspex,
Tutela cuius moenia tuta fero.
Non desunt vires, surgentes aspice turres,
Et quo non ulli cedo secunda, locum.
Circumsepta caput vicinis collibus ima
Effero et excelsis sto metuenda polis.
Praecipue qui iam nostri moderatur habenas
Werthemi comitis pace quieta fruor.
Celse comes cuius pietas notissima caelo,
Et fama est terris, sic mihi semper eas,
Sic mihi eas, atque o fatis felicibus actus

Non bene conveniunt trepidae cum carmine cunae,
Non eadem versus cura lucrumque facit.
Pierides silvas ac otia libera quaerunt,
Et tacitas inter flumina sacra vias.
At fora sollicitae curae populosa frequentant,
Et strepitus vulgi iudiciumque colunt.
Hinc est quod raros aetas habet ista poetas,
Et nostra nullum carmen ab urbe venit.
Divitias quando solum spectamus, et aurum,
Curarum fontes, et caput omne mali.
Nec studium recti, nec fas laudatur, et omnis
A precio virtus famaque victa iacet.

Quondam magna fuit virtus, ac aethere digna,
Praebere infractum pectus amicitiae.
Cum pietas et cana fides regnabat in orbe,
Et precio dignus, qui bonus esset, erat.
Tunc Iovis aspexit redeuntem Castora coniunx,
Alternis Stygias fratre petente domos.
Tunc pius extremum, socii comitatus ad orbem
Desertor Pylades noluit esse sui.
Sed veluti tenerae iunguntur amore columbae,
Iunctus erat lateri fidus Oresta tuo.
Tanta fuit sociis aevo reverentia prisco,
Tantus erat quondam cultus amicitiae.
Nunc iacet ante pedes contempta vilior alga,
Vixque ipsum nostro nomen in orbe manet.
Scilicet ex omni mundus iam parte senescit,
Intereunt urbes, intereunt homines.
Rarescit virtus, omnis iacet ardor honesti,
Corrumpit mores ipsa senecta bonos.
Cessavit pietas, rectum cessavit et aequum,
Et stat in extremo iam ruitura fides.
Quinetiam tellus iactum lassata recusat,
Raraque de multis spica refertur agris.
Et sua confectae claudunt iam brachia vites,
Et minus a praelis musta frequenter eunt.
Undique deficimus, quid iam nisi tempora restant,
Quae videant flammis cuncta perire suis?

Heus tu, qui Latii derides drammata socci,
Non mirum est si te fabula nulla iuvat.
Ignavus prorsus nullas intelligis artes,
Nec plus quam quaevis rustica beta sapis.
Forsitan et metuis, si prisca theatra resurgant,
Ne fias scenis fabula tute novis.
Et quod apud veteres audivit saepe Coroebus ,
Nam tibi non plus est mentis, cordisque, salisque,
Quam, quem Praxille finxit, Adonis habet.

Ergo ne abis patrios visurus Iane penates,
Iane sodalitii cura decusque mei.
Dii quaeso tandem faciles tua vota secundent,
Ut mox contingat terra petenda tibi.
O utinam tecum pariter nos ire liceret,
Ipse tuae vellem quam comes esse viae.
Tu tamen hoc, quamuis tibi nulla propemptica scripsi,
Candoris nostri pignus habere potes.
Seu redeas, seu te modo patria grata tenebit,
Dilectus nobis semper amicus eris.
Corpora nostra magis quanto distraxerit orbis,
Hoc magis amborum pectora iunget amor.

unde brevi longum deducas tempore carmen,
Quove modo fias, Iuste, poeta rogas?
Nulla sua ignavos sequitur victoria sponte
Reges, sed forti est fama paranda manu.
Aeacides multos toleraverat ante labores,
Quam meruit magni nomen habere Ducis.
Multa tulit, fecitque prius quam contigit esse
Aeneae generum, prisce Latine , tuum.
Quam cupis assiduo quaerenda est fama labore,
otia non ullos excoluere viros.
Sunt faciles Musae , ast habitant in rupibus altis,
Has superare labor, cetera plana via est.
Vince modo rupes, nec duro parce labori,
Atque ultro venient in tua vota Deae.
Ingenium non dura tibi natura negavit,
Et vincire potes qua decet arte modos.
Cur studium, et solum depraedas, Iuste, laborem,
An quia non tanto carmina digna opere?
Carmina caelestes possunt adducere Divos,
Tartara carminibus flectere saeva potes.
Carmina crudeles demulcent saepe leones,
Haec magis innumeris artibus una valent.
His quoque formosam potes exorare puellam,
Victa erit, et teneras porriget illa manus.
Cynthia carminibus quoties tibi capta Properti?
Aut quoties lacrimas haec tibi victa dedit?
Fallitur immenso quisquis spectabilis auro
Esse cupit, nec spes invenit ista fidem.
Carmina sola beant, sola addunt carmina famam,
Haec metuunt magni fulmina nulla Iovis.

SAEPE Philippe mei cupiisti exempla laboris,
Et fructum nostrae posse videre scholae.
Saepe tibi volui spectandos mittere lusus
Nostrorum, et studii pignora certa novi.
Verum nescio quae timidae reverentia menti
Obstitit, inceptum detinuitque meum.
Seu quia te nullo peragenda negotia fine
A curis vacuum tempus habere vetant.
Seu quia maiori surgunt tua nomina laude,
Quam quae sit nugis impedienda meis.
Nunc quoniam pergis, studioque haec poscis eodem,
Nec nisi quae videas obuia certa putas.
Forsitan et nullo credis discrimine nostras
Differre, et veteres quas habuere scholas.
Haec spectanda dedi nostrae tibi scripta iuventae,
Exemplum curae quod dedit illa suae.
Et quamuis alia est nostri natura laboris,
Quam si quis semen tradat arator humo.
Hic siquidem magno reddit cum foenore tellus,
Et paucos intra credita farra dies.
Illic in longos etiam expectaveris annos,
Dum veniat messis semine digna tuo.
(Quippe quod et multos sint duratura per annos,
Haec quae nascendo tempora longa trahunt.
Cum spatio contra violae, aut rosa nata bimestri,
Quo vere emergunt, hoc quoque vere cadunt.)
Ne tamen in quoquo nostram discrimine curam
Ponas, ista tibi qualiacumque dedi.
Ac tibi dum nequeo plenas ostendere spicas,
Hic aliquam ex ipso spem dare flore iuvat.
Tu modo pro solito iudex candore benignus,
Esse bonis studiis , ingeniisque velis.

Candide quae nobis nuper Phegaee dedisti,
Persoluant dignis Dii tibi dona modis.
Dii tibi persoluant grates et praemia digna,
Divitias superant haec tua dona meas.
Si tamen ulla meos seruabit gratia versus,
Si cuius meriti carmina pondus habent.
Carmine, dum vivam, semper celebrabere nostro,
Dum vivam nostro carmine notus eris.
Haec nunc ingenii prima argumenta benigni,
Primave naturae spes venit ista bonae.
Sed tua iamdudum virtus Phegaee probata,
Atque tuae maius indolis extat opus.
Quod studiis animum, quod tradis pectora Musis,
Quodque ornas dignis artibus ingenium.
Quod veterum monumenta virumque digna requiris
Exempla, et vitae facta sequenda tuae.
Quodque tibi tanta est praestantis cura magistri,
Ut tibi fortunis sit prior ille tuis.
Haec digna ingenii laus est, et vera benigni,
Haec solidum pondus dexteritatis habent.
Macte puer virtute patrum vestigia perge
Et castos mores, et pia facta sequi.
Nec te divitiae, nec splendida tecta morentur,
Plus nummis virtus omnibus una valet.
Divitias flammae corrumpunt, tecta vetustas,
Pulchraque cum longo tempore cuncta cadunt.
Quid Phariae turres, quid nunc Mausolia tecta,
Aut ubi nunc altae regna Semiramidis?
Quid nunc tam sanctae quondam Capitolia Romae ,
Quo cum terribili fasce securis abit?
Scilicet incurua mors demetit omnia falce,
Solaque virtutis nomina morte vacant.

INter quadrupedes canis fidelis,
Inter quadrupedes canis voluptas,
Inter quadrupedes canis patronum
Agnoscit, veneratur, et tuetur
Hic quae tu iubeas facit libenter,
Hunc tu si ferias dolet, gemitque:
Sed parcit tibi protinus revertens.
Hunc tu si expuleris redit benignus,
Et caudam movet ille blandiendo.
Hunc tu si meritis loquendo laudes,
Sentit quod loqueris, suasque laudes,
Et gestit tibi gratias referre.
Hic te si mare naviges sequetur,
Hic tu si mare pernates natabit,
Non te per medios relinquet aestus,
Non te deseret horridos per imbres,
Non te deseret asperas per Alpes,
Non te deseret ille vel per hostes.
Te tutabitur ille sed per hostes,
Te nam diligit ille diligentes.
Non te deseret ille vel diebus,
Non te deseret ille vel tenebris:
Te non diligit ille non amantes.
Si venaberis ille per labores
Conatur tibi complacere semper,
Et praedam tibi vincit ut triumphes
Illaesum leporem tibi reportans.
Pro te non rabidos recusat ursos
Et dentes patitur furentis apri,
Ceruos, capreolas vafrasque vulpes,
Et sternit genus omnium ferarum,
Certe non sibi, sed tibi laborans.
Si soluis iacet ille sic solutus,
Et iussus iacet ille sub cathenis ,
Non audens querulas movere voces.
Hic custos pecorum, tuaeque villae,
Fures exigit arduos, luposque.
Nec non arcibus ille praesidentes,
Tutos nocte suo facit latratu.
Non et pocula delicata poscit,
Non obsonia sobrius requirit,
Contentus latices bibisse lymphas,
Nec non relliquiis tuisque frustis,
Qui tantos tibi sustinet labores.
Hos contendimus esse nos habendos,
Hos contendimus esse nos alendos,
Et non dulcius esse quicquam posse,
Inter quadrupedes canis fidelis,
Inter quadrupedes canis voluptas.

EGO Morus huc advenio Pluti filius,
Apud plutuntas vos, ut pauca proloquar,
Hoc mihi negotii dedit auctor comoediae,
Nam solis nunc licere stultis dictitat,
Mordaci veru auriculas teneras rodere.
Iam mundus plenus est ferme iis hominibus,
Qui licet haud multo plusque ego ipse, intelligant,
Soli tamen sapere et recte facere volunt,
Aliosque habent tamque nugas et somnia,
Illos inquit, debere hinc animadvertere,
Quam sit sua illis incerta sapientia,
Quantumque res fortuna humanas dirigat,
Hoc velle sibi inquit. Consilia serui, et senis,
Quae bene captata casus evertit tamen,
Haec sapiens si quis discat ex hac fabula,
Non stulti debet hunc pudere interpretis,
Cum alioqui tot passim stulti sapere docent.
Nam si quis erit, qui me monitorem rideat,
Non magna est, qui fit, ut aiunt, e)n kari\ ki/ndunos .
Sed adest senex cum seruis. Vos compescite
Linguas, et spectate omnes cum silentio.

Primum si vos tenet cupido noscere,
Quicumque adestis spectatores optimi,
Quid noster grex, quidve apparatus hic velit.
Quis ludus, aut quae sit commoditas fabulae,
Benignas aures haec mihi dum proloquor,
Silentiumque tale praebete faciles,
Quales soletis exaudire forensium,
Qui vel per longa maria vecti praedicant
Tristes Cyanaeas, aut Libyci brevia freti:
Vel de cruentis saevi Martis proeliis
Magno conatu magnas nugas praedicant.
Quod si parum rem studio dignam ducitis
Spectare attente ludos Histrionicos,
Hoc saltem sinite a vobis impetrarier,
Ut ne ante quisquam occipiat haec contemnere,
Quam quorsum tendant coepta nostra intelligat.
Nam fabulas plaerique dum meras putant
Quaecumque in scenam proferuntur ludicra,
Errore tam ducuntur, quam qui existimant
Ridentis ore numquam posse dicier
Verum, aut idonea rebus consilia dari.
Non plus sapit qui quod consuevit obsitus
Panno deambulare, numquam sordida
Lacerna nitidum vestis commutat genus,
Quam tempori qui gestat convenientia.
Nec semper tristis, neque semper gravis iuvat,
Quem recta volueris monere, oratio.
Interdum etiam tangit iocus praecordia,
Et seria fugientem lusus detinent.
Narrantur orbe toto apologi Aesopici,
Quibus ille regum flexit olim pectora,
Et patriae ruinas avertit Samo,
Quod sapiens nemo poterat, nemo philosophus,
Qui veste, vultu, baculo, qui crineque
Vulgi ora convertunt in se, et animos leves:
Ut facile possit qui volet intelligere,
Quam praestent seriis interdum ludicra.
Atque haec olim sapientes cum animadverterent,
Et praeceptorum odiosa iussa cernerent,
Capere seria ludicris involuere,
Et lusibus mentes hominum perstringere,
Queis veritas aperta paritura odium erat.
Hinc tot virorum clara nata poemata:
Hinc Principum noxas, et pacis commoda
Ante oculos longo, sed divino carmine
Pater posuit Homerus . hinc Comoedia
Vitia hominum, moresque coepit libera
Corrigere, et ostendere quid fecisse deceat,
Non tristibus praeceptis, aut incommodis,
Sed versu dulci, et argumento ludicro.
Cuiusmodi etiam haec est quam acturi hodie sumus
Terentii Adelphos graece dictam fabulam.
Nam ut argumentum, et rem exponam vobis simul,
Demea senex hic fingitur quidam Atticus
Civis, durus et agrestem vitam victitans,
Alienus a mundite, urbisque cultibus,
Severus adeo, ut omnes esse sobrios
Vellet, parcosque, et semper operi deditos.
Solutos aeque odisset, omnesque ebrios.
Huic filii duo nati Ctesipho et Aeschinus,
Quorum alterum ipse ruri duriter educat,
Alterum adoptatum frater habebat Mitio,
Dissimilis moribus vitaque commoda,
Comis, benignus, et cuivis aptas loco,
Facilis ubi res ferebat et exorabilis.
Hunc quia sinebat liberalius Aeschinum,
Dum aetas ferebat, amare et convivarier.
Obiurgat Demea, et reprehendit sedulo,
Qui puerum luxu nimio disperdi sinat,
Nec ipsius exemplo obstringat laboribus.
Stultus qui dum se pulchre putat aduertere.
Ab eo quem ruri credit esse luditur,
Ridetur, et decipitur, toti familiae
Invisus, et foris odiosus omnibus,
Cum solus in oculis sit cunctis Mitio.
Atque igitur quorsum ista fabula pertinet?
Nempe ut discant, qui qualescumque res gerunt,
Nil comitate melius aut clementia
Esse, ut saevitia contra nil peius nocet.
Atque hoc ob oculos dum volebat ponere,
Non verbis modo monere poeta scenicis,
Rem totam populo dedit agendam ludicris.
Nam ut melius quae cernis coramque quae audias,
Retines, sic monitis plus exhibita commonent,
Et recta cum voluptate simul percipis.
Quam nos secuti rationem ut cernitis,
Terentii Adelphos sumus acturi fabulam.
Proinde faciles et benignos vos date,
Et si lubet forum hoc tantisper Atticum,
Putate, dum rem coeptam liceat peragere.
Sic vos in vestris semper mercimoniis ,
Bonus iuvet Iovis atque Maiae filius.

HUIC ita respondens inquit cor datus Ulysses,
Amphinome, ante alios sapere et bonus esse videris.
Namque et clara tui iactatur fama parentis,
Dulichii Nisi probitate insignis et auro.
Et tua sic placidis moderata oratio verbis,
Te facit ut nulli ducam ratione minorem.
Quare age, et haec memori, quae dicam, mente reconde.
Quicquid alit tellus, quicquid mare, quicquid et aer,
Nil homine infirmum magis est, qui donec ab alto
Fortunam praebent superi, vitamque ministrant,
Nil metuens vivit venturae nescius horae.
At si quando leves mutavit Iuppiter auras,
Tristiaque eveniunt mutatis tempora laetis,
Improvisa animo perfert incommoda maesto,
Et gravis ipse sibi consumit corda dolore.
Nam ceu fortuna est praesentem quae regit horam,
Sic humiles, magnique sumus, mentemque paramus.
Me quoque enim rebus memini florere secundis,
Atque ibi vi multa, scelera atque indigna patravi,
Fratribus et magno confidens ipse parenti.
At nunc illa vides quo me fortuna redegit?
Neve igitur quisquam, cui sors favet, audeat ultra
Quam fas est, animum sceleratis iungere captis,
Sed tacite superi quaecumque dedere fruatur.
Nam quam foeda proci peragunt, tua turba, nec aequum,
Nec ius aspiciunt, dum res, aurumque pecusque,
Absentis lacerant domini, vastantque penates
Nec reverentur eam, thalamos quae sola pudicos
Coniugis et seruat, reditumque expectat amantis.
Quem quia non longo patriis a finibus esse
Auguror, et subito hoc positurum limine gressus,
Te precor eripiant superi, incolumemque reservent,
Ut procul hinc patria vivas tellure beatus,
Tristia nec videas periturae funera turbae,
Quae dabit ille, suos postquam pacare penates
Coeperit, et tollet multa vim caede procorum.
Sic ait, et dulcis libavit pocula Bacchi .

PAngite sylvestres Musas, prior incipe Daphni,
Incipe Daphni prior, tu deinde sequere Menalca,
Interea vitulae bobus taurisque iuvencae
Una per virides dum carpunt pabula valles,
Per sola errantes linquunt armenta sub umbra
Commistae , et tenero cupiunt dare tempus amori.
Incipe nunc Daphni, respondeat ipse Menalcas.
Et bovis et vituli dulcis vox, dulcis avenae,
Dulcis pastorum, et nostro quae fertur ab ore,
Est mihi, per gelidam resonant ubi flumina ripam,
Vaccarum niveo constructus vellere lectus,
Quas mihi de celsa carpentes arbuta rupe
Infestus subito decussit turbine ventus,
Hic aestus tantum seu torrida sidera curo,
Quin curant pueri nugas audire parentum.
Sic cecinit Daphnis, cui rettulit ista Menalcas.
Aetne nostra parens, et nos sub rupe cavata
Depictum variis habitamus floribus antrum,
Ac habeo quaecumque deus per somnia reddit.
Agnos et teneros hirtis cum matribus haedos,
Quorum multa iacent pedibus sub vellera nostris.
Subter multa caput torrentur plurima nostro
Exta foco, et siccae non vilis copia glandis.
Hic gelidae curo brumae non frigora tantum
Quanta nucum ratio est ubi lac aspexerit infans.
Ast ego miratus pollentes versibus ambos
Applausi, donoque pedum tibi Daphnidi mitto
Formosum patriis allatum nuper ab agris,
Mentoream quod sponte sua superaverat artem.
At pulchrum Icarii saxosa in margine ponti
Ostracon exceptum, cuius direpta comedi
Partibus in totidem divisis quinque sodales,
Viscera do munus ridenti ferre Menalcae.
Musae Trinacrias celebrantes carmine silvas,
Saluete, et faciles illud mihi reddite carmen,
Istis quod cecini nuper pastoribus ipse,
Ne mihi sub summa nascatur pustula lingua.
Formicam sequitur formica, cicada cicadam,
Accipitri accipiter gaudet comes esse volanti:
At me delectant dulces ante omnia Musae ,
His utinam mihi plena domus splendescat et arcae.
Non apibus tenero nascentes gramine flores,
Non ver quod primo se mox ostendit ab anno,
Nec sopor in molli recubanti dulcior umbra,
Quam nobis vario modulantes carmine Musae ,
Musas quisquis amat, Musis quicumque favebunt,
Ille venenosae contemnet pocula Circes.

CURA Iovis soboli, Musis haec una canoris,
Carmine mortales extollere, carmine Divos,
Factaque clara virum superas efferre sub auras,
Ac divae divos Musae , divinaque cantant:
Nos homines hominum celebramus facta poetae.
At nunc immenso nemo sic vivit in orbe,
Ut Charites grato venientes limine nostras
Accipiat, foveatque lubens, aut munera donet.
Sed simul ac iussas aliquo mittuntur ad aedes,
Mox redeunt tristes, nudo pede, multa querentes,
Deque via vana, de frustratoque labore:
Atque ita sub vacuas iterum sua limina capsas
Affectae subeunt, vix iam capita aegra trahentes:
Haec etenim sedes quoties elusa remisit
Re spes infecta, frigentes excipit illas.
Nam quis adhuc Musas amat, aut quis tempore nostro
Digna referre cupit facundae praemia linguae?
Haud facile invenies, neque enim velut ante solebant
Mortales faciunt, quae laudem facta merentur.
Sed pariter cunctos scelerata pecunia vicit,
Ac taciti sub veste manus clauduntque premuntque.
Dum quisque intentis oculis circumspicit aurum
unde ferat, quantumque ferat, nec donat amico,
Vel quantum recidit detersa aerugine quisquam:
Sed propius quam sura genu mihi scilicet, inquit,
Si petis, et dederis tute, ipse ego sumere malim.
Ac potius superi reddant sua dona poetis.
Hinc alius: solus satis est, respondet, Homerus
Omnibus, et nobis doctissimus ille poeta est,
Qui minimum poscet, qui nil auferre rogabit.
O miseros homines, quid plena conditus arca
Thesaurus iuvat, et multo congestus aceruo?
Non hic usus opum, sed qui sapientius illis
Utitur, has gemo partes, has sumet amicis,
Multaque cognatis faciet bene, multa poetis,
Atque hominum reliquis, quorum res poscet et usus:
Hospitioque lubens acceperit urbis egentem
Et patriae, atque iterum placide dimittet euntem,
Cum volet, acceptum lauto sermone, ciboque:
Pieridum que colet sacros ante omnia vates,
Ut bene sub Stygiis vel mortuus audiat umbris,
Nec fleat obscurus residens Acherontis ad undam.
Ut qui pauperiem vacuo deplorat in agro
Confectus longo squalentia membra labore,
Tristia callosis manibus cum sarcula iactat.
Antiochus magno, magno regnabat Alevas
Imperio, Peneus qua Thessala circuit arua,
Illis mille domi famulae data pensa trahebant,
Et totidem tulerant demensa diurna ministri.
Multa boum montes ibant armenta per altos
Haemoniae, et virides nemorosa cacumina silvas,
Multae cum teneris errabant matribus agnae,
Divitiae regum, laeto Cranonis in agro.
Ast ea tantarum rerum tam chara voluptas
Cuncta abiit, postquam hi Stygiam tetigere carinam.
Et nunc obscuri caeca Plutonis in aula
Post tot divitias, post regna amissa iacerent,
Atque etiam premerent nomen, corpusque tenebrae,
Ni tua Simonide fecissent carmina notos,
Et Scopadum levibus sonuissent nomina chordis.
Hae quoque dixerunt volucrum certamen equorum,
Partaque in Eleo victricia munera campo.
Quis Lycios proceres, Glaucum, aut Sarpedona nosset,
Troianos ve duces, et canum tempora Cygnum?
Ni veterum providi scripsissent bella poetae.
Nec qui viginti centumque erravit Ulysses
Mensibus, atque Erebi pallentes venit ad umbras,
unus et infandi terebravit lumina monstri
Trinacrii Cyclopis saxosae in rupibus Aetnae
Nomine tantus erat. Tu nunc Eumaee iaceres,
Et tu qui errantis pavisti armenta Philaeti,
Laertesque tuum vix nossent saecula nomen,
Ni vos divini servassent carmine vates.
Carmine mortales pariunt nomenque decusque,
Quod neque mors aufert, nec saevi cymba Charontis,
Cum nudi ad caecas omnes descendimus undas,
Et manet haeredi collecta pecunia vivo.
Ast idem pelagi sterilem numerabit arenam,
Quam gelidus sicco congessit littore ventus,
Et lateris nitida sordes absterserit unda,
Qui poterit lucri cupidas evincere mentes.
Quin longum valeant qui sic sunt, et sine fine
Et sine mensura cumulent aurumque lucrumque,
Et maius, maiusque velint, nec velle quiescant.
Ast ego prae cunctis mulis, cunctisque caballis,
Optarim laudem, et populi meruisse favorem.
Verum aliquem grato qui nunc mea carmina vultu
Accipiat, quaero: neque enim modo certa poetis
Stat fortuna, Iove a Musis aliena agitante:
Nec dum vertendi cessarunt tempora mundo,
Aut sua luciferi posuerunt plaustra iugales:
Magnaque adhuc superest voluendis mensibus aetas:
Atque aliquis veniet venturis forsitan annis,
Qui virtute potens per nostrae carmina Musae
Gaudeat ad seros nomen misisse nepotes:
Dum faciet, magnus quae quondam fecit Achilles,
Aut Telamone satus, Phrygii Simoentis ad undam,
Laomedontiadae tumulum qua circuit Ili.
Iamque adeo extremis Libyae Carthago sub oris
Tota tremit, magnis iterum conterrita bellis,
Bella Syracusiis Hieron quae cogit in agris,
Heroum priscas referens animoque figuras,
Et vultu galeam cauda cristatus equina,
Quem circum Siculi decurrunt undique cives,
Sub mediisque gemunt hastis, clypeoque saligno.
Iuppiter omnipotens, atque armis incluta Pallas,
Quaeque Ephyreorum sortita es civibus urbem,
Facundae profugis sub margine Lysimeleae,
Alma Ceres, tuque o Cereris Proserpina nata,
Hoc facite, ut validis compressi viribus hostes
Ortygiam trepidi linquant, fugiantque relicta,
Sardinios inter tranantes aequora fluctus,
Diraque coniugibus denarrent funera maestis,
Et Tyrios Siculo confossos ense colonos.
Tum sua deiecto reddantur moenia civi,
Quaecumque hostili fuerant direpta furore,
Atque iterum curuo peraretur vomere tellus,
Et pecus herbosi rursum per pascua campi
Fecundis pariat balantes foetibus agnos.
Ac pingues stabulis redeant cum vespere vaccae,
Grandia distento portantes ubera lacte.
Incipiant pulchra flavere novalia messe,
Cum canit, et viridi suadet de fronde cicada,
Pastores gelida recubate sub arboris umbra.
Cumque levis coeptam pertexit aranea telam,
Impia tum cessent ipso cum nomine bella
At magnam pariant Hieroni carmina laudem,
Laudem, quae Scythici volitet trans aequora ponti,
Atque Semiramidis solida referatur in urbe.
Et quamquam Siculis vates ego solus in agris
Canto, tamen multis seruant sua munera Musae ,
Qui laudes Arethusatuas, qui fortia facta,
Magnanimumque Hierona ferent ad sidera cantu.
O Etheocleis habitantia numina tectis
Divinae Charites, quae caelso e vertice quondam
Invisa Orchomeno spectastis moenia Thebas,
Vester ego obscura cultor sub nocte latere
Haud renuam, et possum petiisse ignobilis orcum.
Sed tamen ex tanto numero nos si quis amarit
Atque vocet, Musis fretus comitantibus ibo.
Vos quoque ubique sequar, quid enim sine numine vestro
Hoc toto pulchrum restat vel amabile mundo?
Vobiscum Charites liceat mihi tempora vitae,
Et vitam vestros inter finire lacertos.

Labitur velut unda tempus, nec recurrit umquam idem,
Et senescimus sedendo, dum brevis fugit dies.
Ergo dum licet, fruamur sorte quam dedit Deus,
Et animo feramus aequo, quicquid accidet novi.
Nam cadit Sol, et reversus luce resplendet sua,
Nos semel postquam cecidimus, nullus huc revertitur.

Omne quod toto sub axe est, vincitur pecunia,
Haec domos regum potentes, haec breves vertit casas;
Haec fidem, haec solvit pudorem, haec quicquid usquam splendidum est.
Turrib. Danaen ahenis clauserat metuens pater,
Capta sed tamen illa furtim est imbribus Iovis aureis.
Usque eo pecuniae nihil arduum, aut impervium,
Sed eadem regina rerum iure dicta est optimo.

Multae species daemoniorum,
Multa inopinato peragunt dii,
Quaeque fore putas, non eveniunt,
Et quae fieri umquam posse neges,
Illis mox fata viam inveniunt.

Hic placidus, prudens, linguarum, hominumque peritus,
Saeva Pharetrati hic contudit arma Getae.
Et studio pacis gaudens, et amore quietis,
Fregit consiliis aspera multa suis.
Successor fratris fama, et virtute secundus,
Aucta dedit fructu signa paterna novo.
Editus antiqua veteris de stirpe Palati
Septem inter proceres famaque, parsque viros.
Sic oculos sic ora senex Fridricus habebat,
Vitae post septem lustra bis aucta suae.
Sic oculos, sic Dux faciem Fridricus habebat,
Post septem vitae lustra bis acta suae.

Editus antiqua veteris de stirpe Palati
Septem inter proceres famaque, parsque viros.
Sic oculos sic ora senex Fridricus habebat,
Vitae post septem lustra bis aucta suae.

Sic oculos, sic Dux faciem Fridricus habebat,
Post septem vitae lustra bis acta suae.

Ast haec progenies regum de sanguine prisco,
Qua videt undosum Cimbrica terra fretum.
Quidquid habet pietas, quidquid prudentia laudis,
Iunctaque cum pulchra forma pudicitia.
Omne hoc una suo merito et virtute reportat,
Vero quae Divum munere nomen habet.
Dorothea claro regum de sanguine nata,
Quos tulit undoso Cimbrica clausa mari.
Sic oculos, sic ipsa manus, sic ora ferebat,
Cum legeret vitae septima lustra suae.
Dorothea Cimbri regis de sanguine nata,
Talis post vitae bis tria lustra fuit.

Dorothea claro regum de sanguine nata,
Quos tulit undoso Cimbrica clausa mari.
Sic oculos, sic ipsa manus, sic ora ferebat,
Cum legeret vitae septima lustra suae.

Dorothea Cimbri regis de sanguine nata,
Talis post vitae bis tria lustra fuit.

Unigeni matri Christi , Dominique, Deique,
Virgine qua mundi nata parente salus.
Inclitus hanc aedem rex Ferdinandus ab imo
Sumptibus ad caelum sustulit ipse suis.
Rex Ferdinandus triplicis qui sceptra coronae,
Boemiae, Ausoniae gessit, et Hungariae.
Utque reus voti fuerat, iustissimus heros,
Reddidit haec domino debita dona Deo.
Tunc cum relligio passim deserta per agros
Perque urbes hominum vile iacebat onus.
Esset ut hoc reliquae tutum pietatis asylum,
Et sedes rebus certa dicata sacris.
Atque hinc Austriadum decus immortale parentum
Cresceret, et summos staret ad usque dies.
Saecula transierant post Christum quinque decemque
Et messes octo, et lustra peracta novem.
Cum genere Austriadum rex Ferdinandus ab alto,
Condidit haec Matri templa salutiferae.
Rex hominum Ferdinandus, qui tempore eodem
Pannonios, Boemos rexit, et Ausonios.
Esset ut haec sedes fidei et pietatis avitae,
Atque eadem voti conscia fama sui.
Staret et antiquae decus inviolabile gentis,
Quam vetus Austriadum protulit aula ducum.

Saecula transierant post Christum quinque decemque
Et messes octo, et lustra peracta novem.
Cum genere Austriadum rex Ferdinandus ab alto,
Condidit haec Matri templa salutiferae.
Rex hominum Ferdinandus, qui tempore eodem
Pannonios, Boemos rexit, et Ausonios.
Esset ut haec sedes fidei et pietatis avitae,
Atque eadem voti conscia fama sui.
Staret et antiquae decus inviolabile gentis,
Quam vetus Austriadum protulit aula ducum.

Accipe purpureum capitis gestamen honorem,
Hunc studia et virtus promeruere tua.
Accipe nunc fuluum radiis fulgentibus aurum,
Hoc hominum, hoc Divum conciliatur amor.
Accipe caelestes imitantia dona colores,
Et caeli genitum te quoque parte puta.
Accipe nobilium quondam gestamen avorum,
Hoc tibi se iungit pignore Calliope.
Ut violae summos imitantur purpura caelos,
Sic tu caelestes fac imitere Deos.
Lucet ut in mediis aurum splendore metallis,
Sic animi virtus luceat alta tui.
Ut nitet haec violae saturata tiara colore,
Sic niteas posita tu quoque barbarie.
Vincit ut hoc flammas, nec longo absumitur igne,
Sic vincat pietas omnia dura tua.
Laurea Caesareos ornet sine rara triumphos,
Purpura plus doctis convenit ista comis.
Annulus ut multo nitet hic spectabilis auro,
Sic cultus niteas artibus ipse bonis.
Purpureo crines et tempora cinge colore,
Hunc amat et puero Phoebus in Oebalio.
Ut teretem fuluo digitum nunc induis auro,
Sic quoque doctrinis indue corda piis .
Tu quoque nunc ibis ferrugine clarus Ibera,
Inter Apollineos famaque parsque choros
Auro magnorum decorantur stemmata regum,
At virtus reges vincit, opesque Ducum.
Et tu qui primos poteras aequare Magistros,
Ni daret extremum sors tibi iacta locum.
Tu quoque postrema quem sors in parte locavit,
Hoc signum ingenuae nobilitatis habe.

Accipe purpureum capitis gestamen honorem,
Hunc studia et virtus promeruere tua.

Accipe nunc fuluum radiis fulgentibus aurum,
Hoc hominum, hoc Divum conciliatur amor.

Accipe caelestes imitantia dona colores,
Et caeli genitum te quoque parte puta.

Accipe nobilium quondam gestamen avorum,
Hoc tibi se iungit pignore Calliope.

Ut violae summos imitantur purpura caelos,
Sic tu caelestes fac imitere Deos.

Lucet ut in mediis aurum splendore metallis,
Sic animi virtus luceat alta tui.

Ut nitet haec violae saturata tiara colore,
Sic niteas posita tu quoque barbarie.

Vincit ut hoc flammas, nec longo absumitur igne,
Sic vincat pietas omnia dura tua.

Laurea Caesareos ornet sine rara triumphos,
Purpura plus doctis convenit ista comis.

Annulus ut multo nitet hic spectabilis auro,
Sic cultus niteas artibus ipse bonis.

Purpureo crines et tempora cinge colore,
Hunc amat et puero Phoebus in Oebalio.

Ut teretem fuluo digitum nunc induis auro,
Sic quoque doctrinis indue corda piis .

Tu quoque nunc ibis ferrugine clarus Ibera,
Inter Apollineos famaque parsque choros

Auro magnorum decorantur stemmata regum,
At virtus reges vincit, opesque Ducum.

Et tu qui primos poteras aequare Magistros,
Ni daret extremum sors tibi iacta locum.

Tu quoque postrema quem sors in parte locavit,
Hoc signum ingenuae nobilitatis habe.

Tempore quo primum Romana Petrus in urbe
Coepit oves verbo pascere Christe tuo.
Missus ab hoc nostras venit Maternus in oras,
Disceret ut veram Sequana terra fidem.
Sed quid fata valent, primos dum voce Tribocos
Erudit, et gentes caerule Rhene tuas.
Ecce Argentorati felicibus excidit orsis,
Et subita soluit lumina victa nece.
Hac socii tanta perculsi pectora clade,
Quos illi comites Itala terra dedit.
Eucharium ex numero mittunt fidumque piumque,
Funera qui sancto nunciet ista Patri.
Qui simul ac magnis repetivit cursibus urbem,
Et mandata patri plena dolore tulit.
Mox ille, ut sacra sedit tum forte cathedra,
Et leva baculum, praesulis arma, tenet.
Ingemit, et tanti casum miseratus amici,
Ex quibus hanc retinens, illam dat ferre sodali,
Et super imponi mortua membra iubet.
Ille redit, quantumque potest vestigia retro
Approperata legit, sanctaque iussa facit.
Nec mora qui dudum sopitus morte iacebat,
Surgit, et ad caelos ora manusque levat.
Et laetus Christi virtute, et amore magistri,
Pergit, et incoeptam praedicat ore fidem.
Fama volat passim tam rari nuntia facti,
Et celebrat sancti nomen opusque viri.
Conveniunt quos Prusca vagus, quosque irrigat Ellus,
Et solitus Vogesi crescere Sarnus aquis.
Aurea mirantur redeuntis saecula mundi,
Et nova verbigenae fataque vimque Dei.
Nec desunt quibus haec praesagia certa videntur,
Omen ut haec baculi fragmina habere putent.
Nam velut in partes hic fractus dissilit ambas,
Parsque Argentoratum fragminis una venit.
Sic quando Latia sceptrum frangetur in urbe,
Divisa in partes relligione ducas.
Urbs eadem Christi renovatum dogma sequendo,
Et baculum Petri, tunc et habebit oves.

Haec pueri ficto dixerunt carmina regi,
Dum Saturne tui tempora mensis eunt.
Quicumque ista leges, habeas pro iudice tempus,
Et veniam nostris res dabit ipsa modis.

Imperii proceres, et sacri nomina regni,
Quos studia, atque eadem iunxit amore fides.
Paeonias inter princeps memorande cateruas,
Atque idem magnae dux Wagemanne scholae.
Edocti leges Hartmanne, Philippe , Mylaee,
Et tu qui nolae nomen habesque magi.
Quique Palatinae moderaris scrinia cellae,
Quique gemis viduo, Paule relicte, thoro .
Et vos dilecti, quorum alter ab obsidis amne,
Alter et a primo martyre nomen habet.
Iam longum nimis est, annus iam vertitur alter,
Dum caret aspectu regia nostra suo.
Dum sedeo et vestros absens desidero vultus,
Quos eadem regni cura fidesque tenet.
Ergo morae impatiens, dum munera nostra recondor,
Atque ea quae teneo tradita sceptra manu.
Has nostras misi circum atria vestra camenas,
Edicti certas imperiique notas.
Quae de more vocent vos ad consortia coenae ,
Et pro quenque sua conditione citent.
Huius ut adsitis sub vespere quisque diei
Mecum, quinta suos cum dabit hora sonos.
Quod si quis monitus demens neglexerit istas,
Audeat et tardo serus adesse pede.
Contra hunc fiscali plenas largimur habenas,
Eius ut infuso perluat imbre caput.
Sic volo, sic iubeo, vos haec ut certa potestas
Nostra sit, obsequiis quisque cavete suis.

Convenient hodie veteris consortia regni,
Vespere, cum quintos fecerit hora sonos.
Quo te nostra vocat solito de more camena,
Compater, et nostri pars memoranda chori.

Assensere omnes solito de more vocati,
Imperio et sceptris dedita turba meis.
Unicus ille tuae coniunx Hartmanne sororis,
Nescio quid causae et quale Philippus habet.
Quare si licet, aut ullo impetrabile pacto est,
Te rogo ut istius sit tibi cura loci.
Atque hunc, o regni Princeps fidissime nostri,
Adducas tecum iure, manuque virum.
Non ille ulterius iusto bibet, aut bibet horam,
Sed bibet arbitrio pocula iusta suo.

Non reges, neque bella cano, non horrida Martis
Praelia, quae vana ludant formidine mentes.
Tritum iter ingredior, cunctis commune magistris
Dum tenerae tradunt elementa docenda iuventae,
Scilicet ut voces variis a vocibus ortae
Per genera, et numeros actae, casusque modosque
Inter se certa coeundi lege sequantur.
Quae ratio cuique, aut qua se statione tueri
Debeat, et quanto metiri limite gressus.
Haec mihi fert animus tenuato dicere versu.
Huic operi aspira seu te Parnassia rupes,
Seu melior caeli sedes tenet, author Apollo .
Grammaticae graecis, quorum vis repperit artes,
Nomen gramma dedit, qua littera voce notatur,
Haec ratio recte est, et tegula certa loquendi,
Scribendique simul, studiorum principium et fons.
Quam si non animo comprehensam rite tenebis,
Maiorum frustra tentabis limina rerum.
Quattuor hanc Critici concludunt partibus omnem.
Spreta iacet pietas, et cum pietate Camenae,
Musarum ad turpem res rediere famam.
Nil iuvat ingenuas animum coluisse per artes,
Cultorem virtus non levat ulla suum.
Quare etiam exilio premitur miser iste perenni,
Adria cui nomen carmine Mensa dedit.
Nec requiem, aut sedem, nec tutis invenit usquam
Solamen rebus perfugiumque suis.
At te si qua movent doctarum dona sororum,
Gratia virtutis si super ulla manet:
Huic ope succurras aliqua, et miserere iacentis,
Quaque potes miserum parte tuere senem.
Sic Deus et superi faciles tua facta secundent,
Sic cedant votis prospera cuncta tuis.

Spreta iacet pietas, et cum pietate Camenae,
Musarum ad turpem res rediere famam.
Nil iuvat ingenuas animum coluisse per artes,
Cultorem virtus non levat ulla suum.
Quare etiam exilio premitur miser iste perenni,
Adria cui nomen carmine Mensa dedit.
Nec requiem, aut sedem, nec tutis invenit usquam
Solamen rebus perfugiumque suis.
At te si qua movent doctarum dona sororum,
Gratia virtutis si super ulla manet:
Huic ope succurras aliqua, et miserere iacentis,
Quaque potes miserum parte tuere senem.
Sic Deus et superi faciles tua facta secundent,
Sic cedant votis prospera cuncta tuis.

Sic igitur linquis, sic nos dulcissima coniunx,
caelestes posthac inter itura choros?
Idque placet superis? ergo dum iungat utrumque,
Summa dies iterum, et vita beata, Vale.

Quod tibi praeterito promisi temporis aevo,
Agnatos inter magnum Iacobe decus.
En tandem longo confectum mitto labore,
Ingenii et nostrae non leve munus opis.
Quod tibi sic placeat, ceu fas est illa placere,
Quae studio atque animo sunt data cumque pio.
Forsitan invenies prima quaedam aspera fronte,
Quaedam etiam auriculis grata parum teneris.
Sed series rerum seruanda, atque integer ordo,
Flectere de vera nos vetuere via.
Quamquam etiam ista iuvat vel qualiacumque tenere,
Nec modicum res haec utilitatis habet.
Dum moniti exemplis aliorum, vivere caute
Discimus, et rebus quisque cavere suis.
Quare age, quo solum dignati te sumus unum,
Qui bene tot factis nos facis esse tuos.
Accipe promissum vir praestantissime scriptum,
Accipe Romani resque vicesque soli.
Quae tu si facili, ceu spero bene omnia, fronte
Aspicis, et placida haec mente animoque legis:
Illa quoque accipies templi monumenta vetusti,
Et collata sacris fata priora novis.
Quod tibi dum seruo (priscis memorabile signis
Et saecli varium posterioris opus.)
Interea ipse vale, veteremque agnosce clientem,
Qui tuus ut modo sit, quemlibet esse sine.

Bis quater implevit, memini, sua cornua Phoebe ,
Et totidem latuit condita nocte vices.
Cum tua Nicolei mihi reddita epistola dextra est,
Plena eadem officii, plenaque amicitiae.
Sed neque tu nescis, quanto Mars undique motu
Interea nostros exagitavit agros.
Non modo uti nullus citroque ultroque rediret
nuntius , et staret clausa timore via.
Sed nec ut ingenio quisquam sic esse quieto
Posset, et a cura se revocare gravi.
Quo vel pauca brevi mandaret scripta tabellae,
Mitteret aut digitis verba notata tribus.
Fas igitur nostrae te nunc ignoscere Musae ,
Si fors quam debet tardior illa venit.
Nec minus idcirco memores nos esse putare,
Grata parum si spe vincitur illa tua.
Nam neque nunc omni posita formidine parte
Ausa est se tantae credere tuta viae.
Dum secum repetit, quam sit sine tota nitore,
Et laceros vultus, nec solita ora gerat.
Sed tu nec cultum, nec verba nitentia specta,
Sed quibus haec animis, unde profecta venit.
Et quod Nicolei verbis adeo ire coacta est,
Cuius in hoc si qua est, culpa putanda tua est.
Nam si tanta foret venientis gratia Musae ,
Quam te, qui talem nunc tibi mittit, amat.
Gratior haud equidem puto, vel felicior ulla
Usquam iam longo tempore missa foret.

Hanc Iustine tibi Micyllus mitto salutem,
Qui gero desertae vilia sceptra scholae.
Versibus haec, quaeris, cur constet epistola paucis?
Obruit ingenium cura, dolorque meum.
Nec veniunt animo nisi carmina ducta sereno,
Impediunt longos tempora maesta modos.
Quod petis, ut mittam nova quae modo condit prostant
Scripta Philippe manu, sive Luthere tuae.
Nil vidi, paucis nisi commentaria Psalmis
Addita, quid dignum quo legeretur erat.
Nam Solymi vates nostra iam voce loquentes,
Actaque Caesarii proxima concilii:
Atque alia, exactum post mensem excusa dabuntur,
Si modo non falsum Bibliopola refert.
Sed tamen in nostris studiis digna aedita multa,
Et bona Graecorum copia facta modo est.
Totus Aristoteles Basilaea venit, et alter
Comicus, e Graecis qui super unus erat.
Et Siculi nostro pastoris carmine Musa ,
Versa est, ingenii res Eobane tui.
Dimidio quintae est Decados quoque Livius auctus,
Et nova iam Blondi venditur Historia.
Dictaque acuta virum veterum collegit Erasmus ,
Multaque quae iam non enumerare licet.
Quae quoniam vestros credo istuc Bibliopolas
Afferre, et magni merx foret ista preci:
Non opus esse tibi Zonam exhaurire putavi,
Cum, quod emas, praesens ipse videre nequis.
Haec Iustine rogo non laetae incondita Musae
Carmine tu laeta perlege fronte, Vale.

Bisseptem tenuit me certa puella diebus
Captum, spe precii nominis acta mei.
Cuius servitio dum quaero exire, rogoque,
Anseris assati postulat illa caput.
Promisi, veniamque locos, ubi sacra Lycei
Fontis in umbrosa valle susurrat aqua.
Quod si igitur socium te nostri muneris esse,
Et placet egelido corda levare mero.
Mox ubi Sol medio pronus descendit ab axe,
Flumina cum cara coniuge dicta pete.