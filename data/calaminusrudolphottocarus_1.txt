AUstriacae gentis claros ab origine prisca
Dicere natales, simpliciore fide:
Dicere progressus atque incrementa per annos
Auspiciis multos capta subinde bonis:
Tempore seu pacis seu belli illustria facta
Texere; non uni sedula cura fuit.
Sed quoque non unus tacuit dicenda: vel ipsam
Quod rem nescierit, nolueritue loqui.
Noster at hic vates, divino percitus oestro,
Vera canit, gentemque tuam, ter maxime Caesar,
Ex merito celebrans lucida ad astra vehit.
Livor abi, Austriaca, veniens Sol atque recedens
Clarius haud quicquam vidit in orbe, domo.
QUEM dira tandem sors malis statuet modum:
O magne Divorum rector, atque hominum pater?
Nondum rapinis, totue sat bellis datum?
Nec pax furorem iusta componet solo?
Iam fessus annos supero centum:
Haslovius aevo sed quid hoc vidi miser
Ego aliud: orbis quam fatiscentis minas?
Namque Fridericum mors ut imperio eripit:
Hoc qui secundus rexit orbem nomine:
Nec numero habentur proximi sex Caesarum:
Vis ac libido cuncta miscent principum
Furiis: nec audet quis domo tuto egredi:
Et cuncta fiunt vi sub interregibus:
Quas post Rudolphus Marte clades excidit.
Ut alia mittam; quis satis fleat Austriam?
Dux prolis expers ultimus nos ut nece
Fridericus orbat: Margaris terram soror;
Henrico et una fratre Gertrudis sata
Sectam gubernant:
Friderici amoenos fratris agros Margaris.
Exposita variis cuncta sunt praedis
Imperia raro ut tuta sunt muliebria.
Mox ergo proceres lite scinduntur
Tum Bela nostros Hunnus, atrox bellua:
Finesque Styri
Ludovico at oras filio Boius premit.
Hoc et tumultu Lyncium terrae caput;
Et Styra, et Anasum et plura se dedunt loca.
Ulricus Agnae sed Carinthus coniugi
Nos poscit:
Gertrude; Badae patre Marchiade sata:
Fractus sed armis captus et spe decidit.
Nam parte ab alia se Bohemus Austriae
Ottocarus infert: terra avita filiam
Excludit Agnen: pulsa
Gertrudis aruis moritur exul Misnicis.
Ottocarus astu dispares hinc nuptias
Cum Margareta pangit annis iam gravi:
Coniunx ut exul Caesar Henricus perit.
Dominandi amore et sit potitus Styria,
Ac gente nostra: quinque
Placide petitas, postulatas post minis
Terras protervus servat imperio sacras:
Ac ter vocatus iussa ridet contumax.
Ergo Rudolphus nos petens mundi arbiter
Possessa longum vi, reposcit vi bona.
His regem ademptis supplicem precario
Placatus audit: iusque iurandum excipit:
Et pace bellum mutua componitur.
Vix luna sextum
Rumpit Bohemus: nos furens ac sub iugum
Praedo requirit; peste vix se liberos.
Quem gentis armat dira nostrae factio:
Regni cupido, fastus, anima uxoria:
Et nupta regno, regi et ipsi pestilens.
Trepidamus ergo prae metu: ne patriam;
Dulcissimam ne patriam furor opprimat.
Invicta bello sed Rudolphi dextera
Spem revocat animis: nos et auxilio levans
Huc properat heros. Luce et hac vel crastina
Cum surget Eos: classe vectas ac solo
Ductas ad Istrum sistet hoc acies agro:
Amnis vetustum Marcha
Et gratulanti reddet animos Austriae.
Graviora longe Martis ergo fulmina
Iam metuat hostis. Non enim periuria,
Caedes, rapinas, atque contemptum sui
Patietur istum Caesar; ut longum tulit:
Clemens ut alias hic sit et placabilis.
Supplicia bella forsan Ottocarus luat
Promerita: fortes nec Bohemos post suos
Umquam revisat: et animam hoc efflet solo.
Tu rex Olympi iuste magnos suffice
Animos in hostem: Dux Rudolpho et sis manus:
Laetumque bello patriae hoc des exitum.
NOndum protervos ponis animos? nil movent
Promissa regis te mei? quam Caesaris.
Diu fovebis factionem pertinax?
Cana haec senectus quam diu; gens aut mea
Vexilla
Duo te potentes nil movent Cunringidae:
Henricus et vir mente Leutoldus gravi?
Conspicua refugis patriae tot lumina?
Quid? flamma
Aliena rapiam? vocer et in dominum impius?
Cunringa meruit quae Friderico gens duce.
Quin praeses huius me soli Meyssavides:
Camerae magister deinde Perchtolsdorfides:
Henrieus alta mente Lichtensteinides.
Dapifer et Emmerbergus exemptis monent
Meliora: patriam hoc a iugo dum vindicant.
Flecti huc et illuc haud viri in sene turpius.
Iurata constans dicta ob id colo Caesari.
Prius orbita vel Phoebus excurrat stata:
Propositum honestus quam vir immutet semel.
Iurasse,
Iuratus alii non fide nos solveret?
Sic merita regis pensitatis perfidi?
Reputate grati sola patriae praestita:
Huic dum Rosinus
Imo nefandas tu revolve iniurias.
Expende, Styros et quot Austriadas furor
Mactarit annis innocentes pluribus.
Supplicia iusti nulla Merrenbergidae
Delebit aetas: ceu latronem raptum equis
Quem triste ferrum impegit, at pedibus, cruci:
Ob vim quaerentis iure et immanem caput
Post aliquot actos pila fregerunt dies:
Sifridus et vix est humo insons conditus.
Hinc ob nefandas Styra gens iniurias:
Et cum Carinthis nos sacro septemvirorum
Coram senatu auxilia questi poscimus.
Carni Philippus dicta fert frater ducis;
Gesoduni agit qui praesulem: Styri ensifer
Fridericus ortu se ferens Pettavium:
Bernhardus agris hisce Vuolfgersdorfides:
Ulricus illis gente Vichovia et comes.
Laetum reportant nuntium Augusta domum.
Suasu Quiritum mox ad Ottocarum duces
Legat.
Dictis coercet regis ac tyrannidem.
Contemptus armis Caesar hinc hostem petit:
Et contumacem subdit imperio virum.
Non obsides vos atque Styri silios
Regi dedistis sancta fidei pignora?
Cur Lyncium ergo, Welsa, Laurecaum; et loca
Se plura primo laeta conspectu statim
Dedunt Rudolpho? cur Vienna huic plus favet?
Non iustiori iure se submitteret?
Friderico aperuit sic secundo moenia:
Reparata bello sed duci mox impigro.
Ottocarus an non ipse Cambergae insula
Positis sedenti iurat armis Caesari?
Affinitate ac iura confirmat sacra:
Supplex sub amplo factus huic tentorio?
At blandiendo, et fraude pellectus mera.
Tu pacta sanctis
Utrique cuncti nonne parti consulunt?
Mystes Iuvavii
Praesul Viennam iam tuens Olomuntius
Bruno: sacerdos tus litans Moguntiae:
Tus Rauracorum Henricus Augustae cremans.
Gener hinc Rudolphi Boius ad Rhenum potens
Ludovicus: urbis Noricae primus comes
Fridericus,
Zolrius: vallem tenens
Meynhardus Oeni: Albertus ac Hoeloides.
Ottocarus omnes fraudat hos cur perfidus?
Cur fallit Hunni dexteram,
Tutorem et infert arrogans se puberi?
Monstrat tuendum? vela dum praetorii
Dolosain omnes acta partes corruunt:
Furor unde nostris, risus aliis nascitur.
Cur insolentem puduit ad domini pedes
Obsequia caelo polliceri libero?
Et tria reservat: bina saltem supplici
Vexilla reddit,
Notat hoc; Quiritum iure quod sint singula.
Solum Bohemos ac Moravos gratia
Confert precanti Caesar: Ausonidis genu
Et Styrus et nos cum Carinthis flectimus.
Hunc spoliet illis, parta quae sunt nuptiis?
Cum gente nostra nuptiae, tum Styria
Privent Quirites: peperit astus quae viro?
Fraudemne socii iura lecti nuncupas?
Vensoleus astu nonne legatos tenet,
Missos vocatum Misnia nobis ducem?
Ubi namque nostros excipit convivio:
Post vina precibus mixta, iussis ac minas;
Praga hos remittit postulantes filio
Committi habenas: nostra cui Cunringidae
Consilia produnt:
Celer ac Vienna
Vi factionis: ducta et annis obsita
Se Margareta intrudit heres Austriae.
Mora quis noceret: cursus hos regno locat.
Properare iuste est providi: sed improbi,
Arcere dominos: seque solio ponere.
Quos iure monstres? fratre Medlingus duce
Henricus
Fridericum an huius tu nepotem
Gertrude natum, Badae et Hermanno satum?
Puer hoc teneret frena Marchiades solo?
Siculus sed illum Carolus iam puberem:
Conradum et una capite truncatum ducem
Suevi supremum, stirpe Parthenopae excidit.
Quid si nefandam suasit Ottocarus necem?
Sed esto, fratres patria perdiderit duces:
Sorore natos reicis an Constantia,
Henrico et ortos; iura qui dat Misniae?
Theodricus an non, hoc vel Albertus solo
Regeret: Bohemi exclusus esset ni dolo?
Proximior haeres sed suit matertera.
Sibi vendicaret Margaretae rex bona?
Infanda passae cui prius plura addidit?
Nam misera quondam fraude pontificis virum
Patri rebellem sequitur exul: Caesaris
Et nupta letum deflet Henrici pia.
Eadem gemellos fata post patris gemens
Fridericum acerbe et plangit Henricum parens:
Levir cicuta quando Manfredus nothus
AEui innocentes messe bis sexta necat:
Metuat Sicanis eici quod finibus.
Fridericus isto parricida sic pater
Misere ora pressus tecta pulvino occidit.
Septem Bohemo hinc seruit annos Margaris
Mille ob senectam et probra sterilem sustinet.
Nam sexu adulter prolem utroque concipit
Austriade moecha: cumque Massovii ducis
Cunigunde nata, nepte Belae femina
Plus, quam superba foeda init connubia.
Abiecta turpi nupta sed divortio
Agit exul: annis sex et actis impio
Cremesi veneno
Matrona quot vix ulla casus pertulit.
Non nepte
Gertrude pulsa, filia Brunsuigidae;
Non vester, inquam, dux perosus nuptias
Steriles Moravi natae Othonis se iugat?
Paria et secundo creta Friderico tulit
Caesare; Turingi Margaris
Elapsa maechi nuper Alberti manu.
Haec maesta natis ultimum dicens vale;
Fridericum amoris mordet affectu pii
Gena prehensum: vulnus ac fletu rigat:
Noctu fenestra emissa et Isenacho fugit:
Cunigunde adulter sed torum Isenbergide
Temerans utrumque iniuria natum premit.
Purgare nulli crimen exemplis licet:
Virtute culpam corrigi potius decet.
Contra virorum, est facinus audax, principum
Taxare mores: magna magnificis licent.
Quo maior est, qui peccat: hoc hominis scelus
Est gravius: omnes citius ac volat in plagas.
Speculum suorum, et norma sint populi duces.
Multis profecto rex bonis animi enitet.
Sed crimina unam plura virtutem premunt.
Et sepelit omnes grande virtutes scelus.
Perspecta cunctis est in Ottocaro satis
Pietas, honestas, acre iudicium, rei
Ardor gerendae, fortitudo, pectoris
Gravitas, in armis robur, ac felicitas:
Cum liberali humanitas et dextera.
Esto: sed omnes sol ut astrorum micans
Obscurat ignes: sic Bohemi gloriam
Laudes Rudolphii et facta opacant ardua.
Cor ad haec opertus providum Ottocari dolus:
Humanitatem fastus, et clementiam
Superat tyrannis: liberalem sed manum
Cupido habendi, ac dira dominandi fames.
Ubi ardor ille est, imperandi vel sitis?
Contenta nullis, plura quae regna attrahit.
Non Italorum sponte flexit pars genu?
Non cum nivoso pervenusta Feltrio
Verona? celsum non situ Taruisium?
Non totum Iuli prope Forum per nuntios
Fidei tuendum regiae se subdidit?
An et Carinthi, cum Liburnia Illyris:
Naonis ultro Portus aut se subdidit?
Ulricus auro vendidit sed avunculo;
Dux prole cassus, regna taedio et abdicans.
Quae iuris essent publici,
Persuasus auro, captus Ottocari et dolo?
Non emptionis iure vobis Styria
Est iuncta quondam? Styri ut Ottocarus soli
Dux primus expers sobolis, obsitus et lepra
Leopoldo habenas tribuit Austriadae gener?
Romana firmat quod potestas, ius voces.
Haec nos potentes fecit olim Styriae:
Haec vestro ademit nuper Ausonidum bona:
Stipulatus omnem qui fidem iam rescidit.
Tu gente vero ducte Lichtensteinidum,
Quid mente versas? num quid offensae memor
Veteris adhuc a rege dissides meo?
Num vile censes? Pfannebergus quod comes;
Wildanus insons, innocens Stubebergides:
Ego et immerens sim carcerem expertus gravem?
Delator odia iure fert Pettavides:
Bis peccat, aures qui calumniae arrigit,
Damnatque iustum: audire nec vult, quem premit.
Inventa morsum versus est dudum fides,
Ac vestra virtus Salva: rex et gratia
Pensavit irae fraude suggestae notam.
Cur igitur arma sumitis contraria;
Hostem et fovetis? tam potentem vos virum?
Deserere tantis posse factis inclitum?
Non, quantus aut quis sit manu, aut cumulis opum:
Sit mente qualis: ratio spectet, mens probet
Bene gesta: studiis vita referat arduis.
At ponderari si virum factis libet;
Fas ut requirit: non Rudolphum ceu patrem
Veneratus; uni te cliens pius asseras?
Taceam Triumphos ut priores: edidit
Quot celeritate facinora inimitabili?
Diadema saltem quinque dum messes tulit?
Generi allevatus nam Palatini
Badae potentem Marte Marchiaden domat.
Proceres et armis quindecim,
Subigit rebelles: flectere et cogit genu:
Montfortides quos inter, Helsensteinides:
Et Wirteberg subdit agri se comes:
Eberardus animis acer, ac validus manu.
Celsas Tribocum frangit arces:
Perrumpit: aequat forte Mulbergum solo:
Grezinga vastat tecta: Durlachium occupat.
Ac parte Rheni, Sueva quam gens incolit:
Francos et inter cuncta restituit manu:
Turpes rapinae quae sub interregibus
Sparsim Quirinis absciderunt per nefas:
Dum rapere licuit, cuique quod libuit, foris.
Populi tumultus, militum libidinem,
Caecum et furorem: vim latronum et publicum
Compescit: ultor ac severus eruit.
Hinc bella tollit: dulce fessis otium
Clemens reducit: corrgit iustus forum.
Abolet Latinas: patriis in literas
Verbis referri edicta pontificum sacra,
Ducumque sancit: dum dolet; quod nobiles
Quaevis prope aetas artis expertes ferat.
Contaminato pristinum imperio decus
Instaurat: omnes audit,
Sanctus meretur patriae et dici pater.
Ut, quae recenses, posita celso sint loco:
Egregia magni facinora Ottocari tamen
Numerare saltem tenuis haud fuerit labor.
Primum hic parenti quando Vensoleo subit;
Regi optimus rex optimo: ardescit suam
Euehere gentem: et serere regno militem.
Non ergo somno, desidi non otio:
Venerisue lustris amplius: vel luxui
Patitur iuventam mancipari nobilem.
Positis equestres praemiis ludos fovet:
Simulacra iusti varia spectat proelii:
Cursu et ruentes vincere, elabi et fuga.
Sic pedite regnum firmat: et equite roborat
Domestico: ut sit raro opus petere hunc foris.
Quin iustus etiam regium emendat forum:
Et discrepantes lege mensuras pari:
Imparia et aequat pondera; ac removet dolos.
Rotis latrones implicat, purgat vias:
Metuitur hosti: ac, ceu pater, colitur suis.
Quin et Borussos caede grassantes truci
Iurata Christo gens ubi haec violat fidem.
Hanc littus armis usque ad extremum edomat:
Ac Marte Superis iungit. Ut duo nam duces
Movisse Christo bella metuunt: in Deum
Moniti arma ponunt: Bruno quos Olomuntius:
Ac fonte populum praesul in sacro lavat.
Hinc colle celsas ponit arces: et novam
Victrice Montem
Sed quid remotis gesta commemorem locis?
Non cum superbis coiit Hunnis rex quater?
A patre Bela non ter? a Stephano semel
Retulit tropaeum rege nuper silio?
Quam Bela quondam incursat Austriadas ferox;
Et quaeque mactat: feminas, pueros, senes:
Votas et aris virgines laniat lupus.
Quin prostitutas, Venere fractas et nurus
Spectastis ipsi efflare vitam: ob dedecus,
Ac vi coactum induere se ferro ob nefas:
Mediove sectas flevistis ; aere aut venditas:
Et pecudum abactas instar. Hunnos quam feros
Cumana Scythicam humanitatem gens docet:
Excepta regnis socia fugiens Tartaros.
Offerre pesti sed quis huic audet caput?
Non unus hostem Ottocarus arcens vos tegit?
Non Styro
Uterque scissum:
occupat?
Non bello eundem tertio Teisae lacu:
Marchae et fluentis mersat a tergo premens?
Non sparsa tamquam in ponte per cadavera
Traducit aciem? non virorum milia
Tollit bis octo? regias quae copias
Strages prope aequat: cum patre ac Stephanum fugat.
Et terra et undis urget: urbs cui deditur.
Defensa longum ruit et arx a culmine:
Et gaza spoliis inde rapitur regia.
Rabum inde tranat classe: Iaurini adlatus
Adoritur hostem: et ultimam hinc palmam refert.
Quin nostra genti mixta vestrae haud tum levem
Experta cladem est: mersa pars fluvii alveo:
Excepta ferro littus et pars iam tenens.
Fraus nempe Stephani est: quando ponte intersecat
Utrinque: nostrae ut mole succumbat manus.
Solidae sed adimat num quid hic laudi dolus?
Qui iusta poscunt; te tropaeis evehant?
Si gravius hosti des malum; leve sit tuum.
Esto, triumphis rex quod emineat suis:
Laurum hicne solus peperit? an nihili facis?
Aulae magister quae Rudolphus regiae;
Iam rector orbis, dux in armis praestitit?
Nonne huius olim vicit Ottocarus manu?
Est sua duci laus: palmae honor sed ad hunc redit:
Quem socius armis ipse dominum dux levat.
Et illud esto: sit quod Hunnus Austriae
Populatus oras: Styri et agros venditi.
Non ipse vero subdit Ottocarus faces?
Sine iure profert quando regni limites?
Nec Bela quicquam iuris in Styros habet.
Num scelera patres: peccet alius si prior?
Tanto miserior Austriam afflixit status:
Coiistis armis quanto uterque iniquius.
Qui turbo belli, et longa tempestas viros
Tot mersit altos genere: noctu ceu duos:
Conradum in umbris ac Othonem Hardeggidas
Gentis supremos Stephanus ad Teisam excidit.
Prorege stare, et cadere, laus demum est viri.
Hanc igitur animam, hoc corpus, et quidquid meum est;
Voveo Rudolphi pro salute: et commodis
Patriae tuendis: res ut hoc bello cadant.
Quin patere flecti: fata nec tibi pertinax
Accerse voto: pristinam ad mentem redi.
Potius Bohemi vos rebellem providi
Revocate regem: et, qua potestis, flectite.
Sua ponat arma: et, placet iras Caesaris.
Quam facile avito possit excludi solo:
Pro scelere poenas ipse si Deus exigat?
Exempla recolat; doctus et caveat mala.
Modo mente Boium repetat Henricum; a Salo
Dani potentem vasta Sicaniae ad freta.
Caesar rebelli sceptra Conradus tamen
Aufert: et Urso Saxonum Alberto plagam
Submittit: urbs cui celsa Brenni dat genus:
Rura Luipoldo et Boia confert Austrio.
Non mox ademptos recipit exul Saxonas?
At destitutum Bavaris; pene omnibus
Misere et relictum tacitus exanimat dolor.
Sed frater illum Guelfo bellis vindicat.
Ancipite vero Marte num patriam obtinet?
Non Caesar acie urgente Vinsbergam et fame
Expugnat: omnes mitis in cives tamen?
Pietate victus rari et exempli est: suis
Natos ut ulnis feminae: humeris sed viros
Ex urbe gestant: sic opes sibi et unice
Caras tuentur, ac dolo servant pio.
Non utraque natum regio ad Henricum redit?
Nonne Luipoldum Henricus Austriades sequens
Privigno
Fridericus acri at Caesar id cura impetrat:
Ubi partem ab agris usque ad Anasum Boicis
Abscindit amnem: ac propriam Austriadae inserit:
Primumque placans hunc ducem creat Austriae.
Sic ergo culpam et filius patriam luit:
Nostrosque Boii mulcta profert limites.
Ultrix superbos sic Dei reprimit manus.
Ita Fridericum Caesar extremum his ducem
Fridericus oris ille proscribit potens:
Exul proterva quas tamen reparat manu.
Ottocarus armis sic requiret vos novis:
Nisi revocetis, pacem et oretis manu.
Iurata coget nulla nos vis scindere:
Solo in Rudolpho nostra perpetuet salus.
Hei quam dubio fortuna statu
Hic regna locat? quam regionem
Misero versat turbine rerum:
Principe viduant quam fata suo!
Plerumque ducis comes it morti
Mars caede furens: nisi quis haeres
Subeat regno masculus: orbum
Patrio et populum tegat amore.
Et bella vomunt intestina
Furiae scissos inter proceres:
Quas emittit Styge libertas.
Nam plus opus est populo frenis:
Numquam domitus quam possit equus
Subigi duris absque lupatis.
Funesta magis nec sol vidit:
Quam bella domi sint sata genti.
Odia Ottocarum mutua, diris
Odia flammis arcesserunt :
Et colla iugo nostra dederunt:
Orbis domitor quo servitio
Nos exemit Marte Rudolphus.
Sed quid labor hic Caesaris ingens
Miseris prodest: ora Bohemus.
Si iam reddat nostra capistris?
Hei formidine trepidant animi,
Trepidant! fatis patria extremis;
Patria ne carissima pereat.
Sed tu propera magne Rudolphe;
Propera patrii spes una soli.
Pater o vasti, quem regis, orbis:
Belli vindex restingue faces:
Iugum et a nobis aufer iniquum.
Sed cum Bohemo nupta prodit: proh viri,
Ut torva regem contuetur: quid feret?
EGregia vero merita, regis arduos
Invicti et animos: hancne belli gloriam:
Haec cinere portas spolia servo a perfido?
Depone curas anime mi: nec anxium
Maerore pectus tam profundo cofice.
Egone triumphem perditi in fando viri
Dedecore? famulum adoraveris tuum?
Hei quo recessit calor, et altus spiritus?
Non mutat animos casus; aufert ni Deus.
Quis habitus uno maior usquam te fuit
Heroas inter? non Latini, Teutones,
Cumani, et Hunni ad nomen Ottocari tremunt?
Non alter es pene Attila, orbis malleus?
Dei flagellum, ac terror hominum? quo solum
Gradiente visum est expavescens concuti?
Non a remoto regna te pridem Adria
Sinus ad usque protulisse Balticos
Es gloriatus? robur ubi nunc est tuum?
O me beatam; tam potenti quam viro
Genitor ligabat lege Rossuleus tori.
Ac rebar equidem; dignitate heroidas
Me premere: cunctis anteferri
Hei vana vero somniantis gaudia!
O pectus excors? sol an afflictam magis
Aspexit umquam? vasta vel tellus tulit?
Sileas: honori nil ademit sors tuo.
Ecquid supersit nominis? quae tot tuo
Turpi veterno regna misere perdidi?
Ac Austriam prae ceteris dulcissimam.
Ubi et Bohemi cum Moravis? Ausonum
Proceres tributis supprimant nos scilicet?
Non subditorum praeter acies Saxones:
Misniaca legio, cum Silesis Sarmatae,
Et Franca penetrat
Metuendus armis et manipulum
Miserum extimescas? totque regiones (nefas)
Nondum hoste viso
Quid agerem; ad hostem tota ubi ruit Austria?
Quid faceret; ubi conspexit exanimem metu?
Haud trepida pulsans pectora haec hausit pavor.
Res ipsa nostras sic rotaverunt numina.
Quod scelere patras, impie incuses Deum?
Fratres Viennae culpa sacrificos premat:
Divina nostrum causa ne regnum urgeat.
Iurata populi verba pontificum cohors
Malesuada solvit: hosti et Austriadas dedit.
Sacrificus arae praesul insistat foro?
Miscens profanis sacra quiduis audeat
Impune? votum vertat in diras sacrum
Pro rege? dominum calce proterat impius?
Ac tradat hosti? in regna servum collocet?
Cur non Viennam vindicas vi persidam?
Ruptis et hostes moenibus ferro metis?
Congressus impar, impia et bello est via:
Si stringat animos, ac manus Deus alliget.
Quae fata stultus, fingis aut tibi numina?
Te iam relinquant Caelites, sors ac tua?
Qui visus ipsa totus es felicitas?
Hei misera socios cur toros umquam attigi?
Aut patre soboles ulla de ignavo fuit
Suscepta! partu non vel ipso concidit!
Haud domina regi invideat heredem suo.
Quid? scelere prolem tumeam obscures tuo?
Tu cum ministro rex, cliente ac infimo
Affinitatem stolidus ineas imparem?
Meus ergo Iuthae
Inopi iugetur? nubat Agnes pauperi
Locuples Rudolpho? ac, si placet Diis, Caesaris
Consocera generum, venerer et supplex nurum?
Prius ima hiatus reseret; ac tellus voret
Cum matre natos: casus aut quis eximat:
Quam generi inuri patiar hanc maculam meo.
At cum meorum, tum Quiritum suasui
Parere:
Non ferre quiduis praestet, aut occumbere:
Inhonesta pacis quam ferire foedera?
Quousque pestes aula sustineat? vafros:
Sceleris magistros, ac tui interitus fabros?
Nondum rependas merito consultoribus?
Vir tu feraris? non vir; es potius Phrygum
De genere mulier
Effeminato penitus animo et deside.
Num tibi resectum
Virum esse potius me decebat: ni parens
Natura sexu errasset: exemplum viris
Ego docta regno, gnava et armis uterer.
Sentiret hostis; militem medio e grege
Domino rebellem quid sit arma lacessere.
Agnosco culpam; meque fraudatum queror.
Crimen fatendo vix malorum paenitet:
Delicta factis, qui dolet, nisi corrigat.
Male pacta vindex Marte rescindam novo.
Mora trepidum cur ergo pectus arguit?
Si contueri tu micantes prae metu
Horrestis enses: arma tradas feminae.
Ego praesto regem ceu foro: ac diplomata
Hac saepe signo, et sola subscribo manu:
Pro rege in armis sic tremendam territus
Me cernat hostis: terga det mihi: vel cadat.
Cum veste sexum tu mea mutes: domi
Tu dives auro fulgeas ac syrmate:
Nymphas
Carpasue lanam: aut fila fingas serica.
Servo aut ministres ipse domino, si lubet:
Libata supplex porrigas et pocula.
Interim ego faxo: ut hostis hac discat manu:
Moderamen orbis num penes sit Teutonas:
Sceptrum Bohemi vel graves potius gerant.
Quiesce vitae lux meae, ac regni decus.
Vel una cunctas hora maculas eluet.
Reputes avorum facta: Germanos velut
Quondam: Bohemi clade turbarint tui.
Lusatici adempta nonne Misniadas soli
Parte expulerunt? non tui posthac avi
Tyrigetorum amoenam Marte vastaverunt plagam?
Imitatus ipsum aut potius ausis te tuis
Referas priorem: haud est viri animis cedere.
Tibi laude belli, dignitate, potentia,
Animis, et opibus terra nusquam fert parem.
Sunt plurimarum auxilia praesto gentium:
Auguria palmam cuncta denique et omina
Spondent Bohemis: fata nisi tu respuas.
Tua fausta laetus omina eventus probet.
Quam rex volutat varia curis saucius;
Ac dubius astu coniugis: ratio fidem
Servare mandat Caesari: sed femina
Aliud; cupido et dira vindictae iubent.
Amore caeci pectus aegrotat viri
Muliebre: letum potius ac miser oppetat:
Offendat ulla quam tori sociam via.
Horrescit animus: fata praesagus mali
Et dura secum concipit. Nec enim virum
Regina victum fraude furiis desinet
Armare: casu donec indigno auferar:
Et bene merentes misera maneat gratia.
Sed auspicari iure vindictam a meis
Mens agitat: altis ecce consiliis virum,
Animisque celsum: regis hem decus ac manum:
Auctore famam tam potens quo perdidi.
Nil me, saluti pro futurum quam tuae,
Suasisse: caelum testor, et ius ac fidem.
An id, immerenti quod bona exuit, est salus?
Non ego: senatus sed Quiritum bellicus
Hoc inita pacto consulebat foedera.
Inhibere solus non fuisses tu potis;
Et stare contra? tu sed hortando magis
Animum impulisti: caeca ut assensu meo
Consulta sequerer. Proh Deum atque hominum fidem;
Potuisse ad istam mene redigi insaniam?
Semper Rudolpho restiti, indignum ratus:
Leges Quirinis qui ferat: mihi et imperet?
Solus ferentes ego repulsam fascibus
Mundi negatis tam Britannis: quam plagis
Dominantem Iberis bile et odiis impuli:
Furiis quod ambo iam petant Habsburgiden.
Ego arva veteris cum Iuvanii, tum solum
Aquileiae amoenum Marte vindex irrui:
Et praeda onustus ac manubiis exii:
Quod uterque stulto praesut obsequio fidem
Ficto dedisset non coactus Caesari.
Quin ultor omnes exsecratus sum minis
Odiisque versans: quos Rudolpho vix parum.
Vel clam favere suspicarer vel palam.
Et iungi amicum passus ego me sim meo
Tam leviter hosti? trita vulgo fabula
Sim facta: populi quem stupebant tot prius?
Tum cum Guilemo et Vartebergo; tu mihi
Riciane blandis animum ademisti dolis.
Quin te periclis mens erat subducere:
Placare laesa tibi Quiritum et numina.
Sic vestra regem cura defensum dedit?
Emisse regnis hei foris me gratiam!
Reginae amorem perdidisse domi interim!
Nutus ad omnes applicarer cui prius!
Ubi blandientis verba nunc et basia?
Non amor amaror; mella et oris iam mera
Sunt bella, tonitru, terror, exanimatio?
Atqui iubebat ratio nos avertere:
Parendo nuptae ne perires: perditis
Aut tu Bohemis ipse te pessum dares.
Nativa miles quis Bohemi moenia
Transcendat audax? cincta piniferis iugis
Ac rura penetret? num quis Albim, Vultavam:
Cum Misa et Egra barbarus Molsam bibat?
Vitreumue potet Giseram cum Sasana:
Ramenta et auri cum lapillis qui vehit?
Sublime nil est, tamue solidum stat solo:
Humana quod non vis, vel impellat dies.
Non Sarmatarum legio montes sexies
Superat Bohemos? dux enim Miecisleus
Semel; ille Christo qui dedit primus fidem:
Semel inde primus regium Bolesleus
Diadema gestans: tertius post nominis
Rex huius acer Marte perrumpit quater
Minata caelo montium cacumina:
Populatur agros: vique Vissegradum caput
Regni, atque Pragam seu Casurgin occupat.
Non octo subdunt Marte nos sibi Caesares?
Ego gesta quantum prisca revoco temporis.
Subacta
magno namque primum Carolo
Est nostra nati gens manu cognominis.
Arnolphus urbis victor Ausoniae hanc domat:
Frenant superbos tres et Henrici duces.
Nam primus acie Saxo Vensoleum capit.
At Boius alter subiugat Bolesleum:
Henricus altum tertius Bratis leum
Tandem secundo Franco bello deicit.
Quid magni
quid secundi hoc nomine?
Salicitrophaeum quidue Conradi eloquar?
Henricus hostem quintus auxiliis tamen
Nostrum retundit: Pragam et obsidio levat.
Hi pene cuncti transvolaverunt invia
Prope visa cunctis. Fidat ergo quis loco?
Quis scit; Rudolphus mente quid verset vafer?
Perspecta regni cuncta penitus qui tenet:
Clarum et triumphis quem tot orbis praedicat.
Nec spernere hostem fas, ut eneruem putes.
Armis petiti sunt duces: manus attigit
Prope nulla reges: vis et Ottocarum premat?
Quod ego Quiritum sceptra si ferrem potens:
Gemino tuerer regna robore foritus.
Non Brandeburgi struxi Othonis calculo;
Ut anteferrer, clam Rudolphum evertere?
Orbi tremendum meve solio ponere?
Cur invidebas tale tu domino decus?
Publica tuendo sed domi tua corruant.
Cedente fortis torpet ut miles duce:
Sic aegra languet pars, et imperii cadit:
Si rector absit. Esto coram; si velis
Cavisse motus, arma vel compescere.
Ita honos onus, vel munus est funus prope.
At honore longe Caesarem mihi cedere
Vos iactita astis: spiritus hoc impulit:
Hoc facere nihili suasit imperii status.
Haud bella regi; sed quietem suasimus.
Etenim beatum parte ab omni praedices:
Cui parta regni iure libertas; quies
Et placida vitae ducitur felicitas.
Ego liber habear; regna cum mea serviant?
At inulta vos haec ferre patiar tam diu?
Ah reprime iras cum minis: te respice
Tene impudenti fremere tecum murmure?
Camerae magistrum vendites te regiae?
Exutus esto munere: et cum posteris
Me rege vitam transigas inglorius.
Prodite vero et vos mei duo lumina,
Et fulcra regni scilicet: quo vos fuga
Proripitis? ora mox pudenda reflectite.
Exite vestris propere agris et arcibus:
Exite: pulchro tu Guilelme e Podiebrad.
Tu cede celso VVarteberge Glazio.
O parce: vulgi nos nec inrisum abice.
Et restitatis? tanta sed quid tam levis
Flagitia mulcto? in frustra cur non vos seco?
Radiis rotarum membra necto infamia?
Lanianda vel do canibus? aut si gratiam
Tamen hanc meritis; capita mucrone aufero?
Per regiam te dexteram amplexus pedes
Obtestor. OT. aufer. RI. da tamen precibus locum.
Mussare et ausis? rapite carnifices manus:
Has vos barathro inicite caeco bestias.
Maerore corda; membra tabescant situ.
Pars una serae iusta vindictae meum
Saturavit animum: mens stat alias aggredi.
SIc complaceres: iam probasti te virum.
At faxo, votis plura me dare sentias.
Affinitatis, quid, neget si fascinum?
Rescissa in animo pacta iam sunt omnia.
Age virginali nata adesto cum grege:
Dicata sacris templa virginibus petat.
Generumne, mi rex, tu Rudolphum respuas?
Devota superis virgo vitam transigat.
Affinitatis iura diversas ligant,
Decorantque gentes: genus et ipsum fulciunt.
Et tu nepotes solus exosus fugis?
Columna regno sufficit natur meo.
Num vita iuri, fata vel parent tuo?
Aut rapere puerum Parca septennem pavet?
Quid si, sed absit, flore Vensoleus suo
Iam cadat: Et Agnen
Regnisque cedas morte: non sterilis toro:
Imo videri natus indigne queas?
Nullus sit haeres potius, hostis quam serat.
Expers iugalis vita lecti libera
Sit cuique; nulli servitus: periculi
Res namque plena est: tu sed adigas filiam?
Exire mundo desides: ac caelibum
Vitam auspicari; tus Deo suavissimum.
Libera coactis vota sed praestant sacris.
Non puriori nata longe pectore:
Et sanctiori serviat superis fide:
Extra sororum claustra; quam vi condita?
Melius Deo mens vacua terrenis vacat.
Reconde corpus mille vel penetralibus:
Alterius ulli cor nec astringes loco.
Animus puellae et flamma haberi clam nequit.
Ut nil patretur re scelesti: mens tamen
Lasciva et aures, lingua et oculi adulterant.
Colloquia reseces foeda, socios, purpuram,
Ludosque: et ignes pectoris tolles vagos.
Submitte Genio membra, molli et otio:
Non delicatum mox cor incendes face?
AEtas calorem facile restinguet satum.
Animus senecta continens non continens:
Imbellis aegri sed libido est corporis.
Generosa natae pectora ingenio tuo
Metire? mentem an lac tuum in sevit parem?
Gannire cesses: nil anus regem movet.
Quid muta tu stas? cur modo aufers lumina:
Modo huc retorques? non reserues filiam?
Rata sunto, quae rex cumque consilio gerit.
Proh dura mater: voce tam sancta modo
Mereare dici: duriorem o cautibus:
O te leaena saeviorem et tigride.
Patrisne caecum te furorem incendere?
Tu misera tentes virgo, quid valeant preces.
Ah patere flecti, mi pater. OT. Non audio.
Hei parce miserae. OT. Nil agis. AG. pater obsecro.
Ne mihi repugnes, nata: maiores pia
Sequare nostros. Non avo cretam meo
Imiteris Agenen? non Deum pro Caesare
Sibi Friderico sancta sponsum deligens
Vitam peregit precibus ad Clarae innubam?
Non eximatur nympha vel vi carcere:
Sponsi vel astu? fana non Bratis leus
Reginoburgi
Vota simulando Caesaris natam rapit?
Gladii catenam a foribus ictu, et dissecans
Praedam apparato clam petitam aufert equo?
Romana quondam ceu Sabinas gens rapit
Circo sedentes; generis in semen sui.
Primus Moraus nonne Marchiades tenet
Hac sibi iugata: dein Boemos post patrem?
Quae gesta memini te referre inter dapes.
Si ratio caveat; nil valet vis nec dolus.
Hei quod tulisti, mater, alvum! vel parti
Intusa duro nata luci prodii!
Cur patria spernis iussa? nil curas Deum?
Operabor uni cuncta, dum spirem, Deo.
At virginali iuncta si psallas choro:
Tus vigil ad aras suavius Divis litas.
Ut sacra fugiam; sanctus avertat Deus.
Sed triste natae, luctuosum, ac flebile
Est mihi futurum: metuo sic, mi pater,
Conspectu: et oculis, mater o mea, me tuis
Orbari: et aegram mente vobis millies
Desideratis, proh dolor, tabescere.
At patre vives cum Deo: et socias viae
Tibi atque vitae perpetes iungam decem:
Quae gente celebres: carae et a teneris dies
Noctesque fallant: si tamen quid erit grave.
Da quaeso spatium. OT. Dicta non flecto retro.
Mensem vel unum. OT. Non sat indulsi diu?
Per dexteram oro: genua per supplex rogo:
Propitia caeli te precor per numina.
Exuite natae regium: istis nobilem
Adimite amictum: congruas sanctae stolas
Inicite vitae. Serta capitum florea
Abicite: gemmas atque fusos forfice
Auferte crines. Sponsus assertas sibi
Christus coronet. Nil profani vos tegat;
Nec tangat umquam: mente aditis iam polum.
Mutata quantum hei misera sum: spectaculum
Hem triste nutrix. NV. Corda proh adamantina.
Ergo supremos genitor amplexus cape:
Numquam tueri quem licebit: tu meis
Te da lacertis: oscula et pia suscipe,
Dilecta mater: dura me licet abdices.
Quid corda pulsas, cara nutrix? ne gemas.
Hanc tibi perennis testem amoris dexteram
Habeto: curam cum mei officiis piis
Pensare nequeam: salve, et aeternum vale.
Iehova longum, nata, te incolumem tegat.
Hostilis, addo, ne manus tibi vim ferat.
Ergo sorores ite consortes precum:
Vitae innocentes ipse respiciet Deus.
Odii ultra partem sum mei: rex cetera
Peragito: sed tu nate quondam nuptias
Fugito exsecratas: matris ultrices tuae
Aut persequentur te Deae infandis modis.
PEstes proh varias; una dedit gravis
Partu quas tetrico femina iam brevi.
Ex hac Margaridos prodiit Austriae
Caedes: regis amor fundere sanguinem.
Discerpto immeriti corpore tot viri:
Caudis quos biiugi proriperent equi.
Enses, unda, rogi; cum crucibus rotae
Carcer perpetuus: quicquid et insolens;
Aut immane animus concipit impius.
Cumanae rabies gentis, et Hunnicae
Strages Austriadium : Marcomanum frequens
Clades: Styriadium : totque cadavera.
Acres consiliis, ac meriti bene
Cum turpi officiis depositi nota.
Magni risus honos Caesaris ac boni:
Ac bellum imperii tam grave vindicis.
Rupto deinde fides foedere perfida:
Martis letiferae sanguinei faces:
Et fatum patrii terrificum soli.
Hanc fecunda mali progeniem viro
Regina Ottocaro per Furias dedit.
At quid mira forent haec? siquidem o parens
Natam saeva tuum bellua sanguinem
Abiecisti odio Caesaris impio?
Quam vere ingenii femina tam feri
Priscis dicta fuit tigris, aper lea,
Vulpes, ursa, asinus, pardalis ac lupa.
Ut sint innumerae: trux superat tamen
Immani multer quamque animo seram.
Imo mucro, rogus, crux, scopulus, mare:
Grando, nimbus, hiems, cum tonitru Notus
Ipsum vel potius naufragium est viri
Dirum dura genus femina coniugi.
At nil terra tulit; sol nec iniquius
Vidit: quam subigat femina si virum:
Molli vel vir agat pectore feminam.
Turpe est regna virum, tot regere et viros:
Ac imbelle sequi servitio genus.
Victrix Marte foris; victa domi tamen
Pro palam referat ludibrium manus:
Et probrum generis vir pereat sui.
Felix quae Salios; seu veteres sequens
Francos; imperio publica res genus
Arcet femineum. Nulla regat nurus:
Haeres sceptra Deo ni duce gesserit.
Sed ecce regem: praesulit iuxta comes
Seccanius:
CLangant per auras aera: raucum tympana
Dent murmur: aciem tempus hinc educere.
Dimitte potius copias, rex, obsecro.
Non vindicarem iure despectum mei?
Expende, quoties tu Rudolphum illuseris.
Non spernis urbis prima saltem Noricae
Concilia. et agris quae secundo confluunt:
Ubi stant odoris dicta ab herbis moenia:
Sed fraude adactum Boium et Henricum sacris
Arces Quiritum. OT. Non vocatus tertio
Dux legat Utini
Vindelicam in urbem mittimus nos regium?
Dispare sed agimur fine: veniam Bavarus
Supplex meretur: tu Quirites
Astringis ausi; et vota damnas irrita:
Ipsum exsecraris, ceu sacrilegum,
Repente totus frendet ad vocem minax
Dictis senatus: mandat, os frenem impudens:
Conspectu et abeam, ne quid experiar grave.
Ut Caesar autem indulgeat clemens viae:
Vix urbe cedo, et tectus elabor manu.
Arege missum visne legatum necet?
Non tu? OT. Quirini me Rudolpho subiugent?
Calcare pedibus res magistratum gravis.
Reputato, quaeso, quae prius: quae post redux
Laeso senatu tam pie tibi suaserim.
Ast ubi Rudolphum persequi tu pertinax
Pergis. coactus Marte foedus mox feris.
Iam pacta bello rumpis;
Nam peieratum vindicant ius Caelites.
Quod fit coacte; ius nec est, nec sit ratum.
Rursusne adorem more lectum barbaro?
Non iure legitur? quem Palatinus creat
Ludovicus unum; iussus aliquem libere
Proferre dignum? Francofurti
Procerum senatus ore plaudit congruo?
Hos testor oculos, has et aures ac fidem.
Mogani sacerdos at duces ita fascinat
Wernerus; ortus gente Falcensteinidium
Cui Romam eunti, ac inde reduci quod fuit
Doctor:
Reginoburgi nonne mystes
Albertus ac re MAGNUS Ubiorum
Incantat isto, ac Trevirorum
Mechtildin
Albertus
Heduigin;
omnes sorte vidui tres pari:
Proci
Quin Rauracorum totus Augustam quatit
Bello Rudolphus: legitur ut regno inscius:
Fridericus autem Zolrius procerum nova
Huic dicta portat: media et aggreditur ducem
Iam nocte castris. Consobrini
Ceu vana ridet: vera reputans post tamen
Renuit Rudolphus: sceptra et invitus capit.
Invitus autem? non Aquisgrani
Diadema cingit: nuptam et Annam Hohebergida?
Decreta Divum pertinax num respuat?
Quod emere iam sex ere rivales gravi
Valuere numquam: sponte regnum huic obvenit
Nutu Iehovae: signa sanctae qui crucis,
Christumque sceptri fert loco: hostes quo cadunt.
Fridericus ipso creditur primus polo
Demitti: ubi uno legitur olim calculo:
Ac dulce pacis praebet omen nomine.
Consilia dubiis sic Rudolphus ac opem
Rebus ministrat: nomen innuit ut sacrum.
Hoc signa lecto et missa testantur polo.
Non Rheni ad urbem, quam vocant Boppardiam;
Offertur illi cum corona lancea,
Sacrata regni signa? magno a Carolo
Auctore ritus quod datum nulli ferunt:
Non instar astri crux micans auro sacra
Super alta Mariae templa perstat? ferreum
Diadema Divis dum vocatis rex capit?
Infusa pridem Clingio quid somnia
Referam Baroni? non videt Septemviros
Circo sedentes? non coronam singuli
Medio iacentem mole frustra per gravem
Levare tentant. Caesaris signum novi?
Diadema solus sed potis humo tollere;
Iussus levato se Rudolphus induit.
Portenta somni quid refers? ego paream;
Sua cingat ipse cum sacrilegus tempora?
Graviora discas. Huic Rudolphum muneri
Primis ab annis destinarunt Caelites.
Ita nam Fridrico vir secundo siderum
Cecinit
Lotum levasti,
Iuvenem, inquit: orbis spes et afflicti salus:
Quondam Rudolphus te subibit sceptrifer:
Nunc humilis, olim praepotens: te cum sati
Terras relinquent. Fata et eventus probat.
Quin aula iuveni sese honorato levat:
Quoties aditur Caesar; et viso hoc stupet.
Quae dignitatis certa erant praesagia.
Quasi non Rudolpho digniores laus vehat:
Ac ditiores. BER. Bellicum, rex, bellicum
Funestus orbis iam virum exposcit status:
Qui rapta reparet: fracta et instauret manu.
Parere servo, sed gravi indignum viro.
Si vel colonum; e faece populi vel virum
Iehova regem ponat: huic flectas genu.
At quis Rudolphi nomen, artes, vim gravis
Ac flumen oris, totque virtutum decus:
Consilia, pectus mite, fortitudinem,
Felicitatem: facta denique regia:
Quis nescit, inquam, haec in Rudolpho illustria?
Tu constitutus si fores mundi caput:
Num contumaci tu Rudolpho parceres?
Vel capita celsae flecterent mihi populi.
Populis sed illum cum velit dominarier
Divum potestas: mite cur spernas iugum?
Hoc Boium ut Auceps movit Arnoldum modo
Henricus: arma ut poneret, quamvis Malus:
Sic cede monitis, quaeso; tela et proice.
Utrique sors est, par et ortus; quos refers.
Quantum Rudolpho sed meum distat genus?
Fortuna quantum: dignitas ac nominis?
Quis non Lybussam noverit Croco satam;
Zechum secuto gentis auctorem meae?
Generis parentem quis mei Primisleum
Ignoret? ortus qui tot est priscus ducum:
Octavus a quo sum gradu et trigesimus!
Diadema quintus gesto sed iam regium.
Non semper altos stirpe et atavis nobiles:
Humiles sed ortu, sorte egenos; at probos
Gregis magistrum sic pusilli; et fratribus
Ducit minorem singulis in regiam:
Pastorem et ungit Davidem gentis suae.
Progenitor olim quis fuit Primisleus;
Quo gloriaris? non arator? non equi
Sine freno euntis libere indicio virum
Lybussa thalamo deligit vates suo?
Non ille mensa prandet ut iam ferrea:
Versove Cereri caseum addit vomere:
Eductus agris dux Bohemos post regit?
Basilius olim Macedo sic venum datur
Genitus colono: frena et imperii capit.
Humana Divi nam suo arbitrio rotant:
Humilia celsis: summa miscent infimis.
Nec sanguis ulli tam fuit mortalium
Sublimis: auctor cuius olim non foret
Vel pastor: aliquis sordidi vel muneris.
Numerare avorum et gesta quid iuvet ardua?
Aliena, non laus nostra, maiorum est decus.
Virtute niti; non decet natalibus.
Si genere vero mens tibi est contendere:
Quis sit Rudolpho maior, aut antiquior?
Habsburgidarum tune Comitum sanguinem
Quo gens tumescit tota; tritavus, nescio
Quisnam Rapoto,
Tigurino in agro Plimimeri fontem prope:
Iaculatur undas qui calentes gurgite.
At gentis auctor Francus est huius tamen:
Francus vetusti rex Sicambri: Octavio
Gallos secundo subiugat qui Caesare:
Francum subactae nomen ac genti facit.
Reliquos amice at demerens sibi Teutonas
Hoc utraque ab uno parta bellis Francia:
Burgunda tellus: uber Austrasiae solum:
Alemanni et olim Franco ab uno denique
Ceu stirpe reges traduce accipiunt suos.
Et ab hoc Rudolphus serie avorum perpete
Per ter novenos ac decem fluxit gradus.
Ergo ante, natus quam foret Primsleus:
Genere Rudolphus septies centum suo;
Plures et annos iam nituerat regius.
Quo teste vero ducta tot per saecula
Tu comprobaris, mersa iam caligine?
Monumenta veterum scripta cum diplomatis:
Prisca et Rudolphi ducta Francis lilia
Insigne gentis perdocent habspurgicae:
Quae posita campo quina fulgent caerulo.
Clodoveus autem prosatus Franco sui
Rex ille Galli, fonte Remigii ut sacro
Christum induebat; terna primus lilia
Signis gerebat arma mutans patria.
Ludovicus illa et luce cepit dicier.
Clypeo Rudolphi et qui leo rubet aureo:
Referente cinctus purpuram diademate;
Mea firmat itidem dicta: Burgundi ferunt
Quae signa reges, gente Franciadum sati.
Quae dura vero fata deicivut virum:
Genus aut Rudolphi, ut tu refers, tam nobile?
Propago generis lata regnum partiens:
Quondam duellum ac triste fratrum, proh dolor.
Theodricus agri namque Burgundi potens;
Theobertum ut armis coedit Austrasium impiis;
Regno et potitur: vix Agrippina miser
Caeso superstes patre Sigebertus fugit:
Per celsa missus, patruo clam, moenia.
Godofridum et inter ille Genebaldum duces
Genere propinquos urbe clam Franca latet;
Artauni: ab herbis nunc odoris quam ferunt.
Horum inde ductu fata patrui post trucis:
Dono et tenentis Galliam Lotharii
Adit Alemannos dux in agris Helvetum.
Diadema numquam regium tamen hic gerit:
Titulosue avitos; lege Gallo subditus.
Et ab hoc per annos sexies centum exule
Numerosa sobole et laude progenies fluit
Habsburgidarum. Gente ab hac et principe
Gentes tot aliae iam celebres sunt datae:
Quibus Helvetarum, Suevum et offert se solum.
Genus ut vetustum longus orando evehas:
Tamen haud Rudolphum sceptri honor sacri decet:
Vix Comitem ab aula iam remotum regia.
BER Quin dignitatem principum titulis refert
Gens tota priscis, Marte partam et stemmate.
Non ortus hac est stirpe Reinfeldi Comes,
Dux
Ver
Lectus Rudolphus nominis primus sui?
Quarti sed odio lectus Henrici,
Persuasus: acie caesus ac post vindice.
Eadem Rudolphum iam secundum sors ferat:
Ego ultor hostem iustus exscindam solo.
Quid Marte vero si cruento tu cadas?
Et se Rudolpho regna tradant, quae premis?
Aliquid profecto fata divini ferunt
Hoc in Rudolpho: signa quod iam tot probant.
Austrasiam
vel Austriam
Series avorum ceu tenebat regia:
A monte Vogesi quos agros ad Treverim,
Ubiorum et urbem, structa Metii et moenia
Mosa cum Mosella et Sara cum Rheno rigant:
Sic iam Rudolpho, sic et huius posteris
Quae nova Deorum fata tu tibi somnias?
Meumne stirpi cedat invisae genus?
Quin eruatur tota progenies solo.
Non eruetur: Dii quod imperio genus
Ipsi futuris consecraverunt saeculis.
Omnes in orbis quod plagas propagine
Rerum potentes mittet olim principes.
Quid si Rudolphi gente plures hac sati:
Alberti et olim: cum Fridricis Caroli:
Fernandi et animis: provocatis Maximi
Aemylii et armis: hoc et alii sanguine:
Quid orbis, inquam, sceptra si quondam gerant?
Principia gentis tollere exosae iuvat:
Memori vel ipsum nomen aevo exscindere.
Hunc ego per ensem iuro: fulmineum potens
Quem quatio dextra. cuncta testor sidera:
Vos, divi, et omnes. quid moror? me sentiat:
Magnum vel hostis praestet armis Herculem.
NIl maius orbi, feminis nec fortius
Natura sevit. Namque motu tigridas
Veloce: vastas nos leaenas robore:
Nos perspicaces mente lynces provida:
Vulpes sed astu callidas evincimus.
E lepore saevum quin leonem iam dedi:
E pavida et acrem femina finxi virum
Ego usa verbis absque cantu et pharmacis.
At praestet, agnum mente formes: qui ducem
Mitis sequatur. non petat cornu et pede.
Cur Rex leonem gestet armis? candidum
Fridericus
rubenti maximus
Clypeo inserebat: nisi leonem pro sua
Ut gente referens laniet hostes barbaros?
Quid aquila vero si leonem evisceret
Ungue atque rostro? fata nam velut hactenus
Cecinere vates: ales imperio sacer,
Lustrum leonis occupans, nidum hoc struet.
Truce miser ausit congredi cum bellua
Praepes? Friedrici post secundi funera
Qui lustra oberrans quinque nusquam substitit.
Non sex quietum iam per autumnos fovet
Rubeo Rudolphus sub leone sceptrifer?
Sic et Bohemum mox leonem: dispari
Prensum tenebit sed statu Iovis armiger.
Comes ergo regnum pauper ac regni caput
Premat insolenter? quis virum exagitat furor?
Infanda multis sat modis iniuria
Hunc provocavit, contumax et Spiritus.
Non Rauracorum praesul Augustam tenens:
Fridericus urbis Comes et ille Noricae
Sannas reportant a Bohemo ad Caesarem?
Surrepta repetunt quando legati bona?
Non saevit aliquos in Rudolphi nuntios,
Ac post remittit? principem Austriadum sequens
Scelere hoc supremum? nonne quosdam, proh nefas,
Ius omne praeter gentium collo implicans
Portas ad urbis fune sublimes ligat?
Non cuncta vero diritas parit haec tua?
Non regna tuear, cum petantur vi, mea?
Fungi virorum sorte: se vel feminas
Transcendere ipsas; digna res probro, et nocens.
Dextro quod agitur cumque decursu, meum est.
Vel sola regnum, ni vir accuret, geram.
Haud gravius humeris ullus hominum fert onus:
Populos et urbes quam potens qui sustinet.
Versare terram: tecta struere, vel rates:
Ac regere classes, se rudes quam plurimi
Profitentur ipsi: summa rerum at culmina
Sibi denegari nemo natur a autumat.
Et rerum habenas saepe viles expetunt:
Malint potentes sceptra cum deponere.
Diadema fessus sic Rudolphus munere
Posuisse: tali et fertur aggressus modo:
Fulgore mentes quam tuo ignaras capis.
Si quisque vero deputet; quam sis grave
Onus ac molestum: nemo te sane expetat,
Corona: regni nemo te decus induat.
Sudare hiantem malleo praestat fabrum:
Ruricolam aratro: remigando navitam:
Dum lassa pectus membra securum fovet:
Quam regna curis ardua exaniment ducem.
Et tu labores vix viro tolerabiles
Deposcis audax, et gravas te femina?
Quasi non Bohemos alta quondam temperet
Virtus Lybussae:
De more turmas virgo femineas agat.
Viros Valassae num trucides aemula?
Imperia subito corruunt muliebria.
Sic dira septem famula post tyrannidis
Mactatur annos: domina sed Primis leo
Lybussa pridem coniugarat se duci.
Qua mente vero? stulta poscentis virum
Quin vota populi nuptiis ulciscitur.
Et nudo agrestis praesidet vir nomine:
Dux rerum habenas administrat femina.
Quid ego Lacaenas,
Semiramin?
Memoremue mundi potius frenen
Non nupta melius, quam tori consors Leo:
Vel natus orbem turpis immensum regit?
Muliebre toti sed novum parit hoc statum
Moderamen orbi: scindit ac solis domos:
Romani et ales hinc fit imperii biceps.
Reprobante fasces namque femineos solum
A Graeca Eoum gente Nicephorus capit.
At solis oram primus occiduam gerit
Re Magnus ipsa domitor orbis Carolus.
Quid ad Bohemos ales Ausonum bifrons?
Et rupta partes regna Romulidum in duas?
Res pene par est sceptro ut Irene suo
Cunctis Pelasgos reddit invisos viris:
Culpa Bohemi sic tua languet decus.
Crudelis oculos illa filio eruit:
Tu prava mentis luce privas coniugem.
Excussa regnis illa Lesbon pellitur:
Orbe et remoto fracta luctu concidit.
Tu rege, caveas, ne perempto corruas:
Vel agaris exul. Fata certe quid ferent
Divina secum: si sapis, te corrigas.
Cor tibi mariti est in manu: tu si tuos
Reprimas furores: bella coniunx protinus
Funesta ponet: Caelitum avertet minas:
Et iam propinquis se reservabit malis.
Quid tu tremiscis corde mulier turbide?
Quid ominaris? Divi in hostem vindices
Portenta vertant. Ecce regis copias.
UBi nunc Rudolphus cum manipulo perdite?
Armis Bohemos nudus horrentes petat?
Num lecta in hostem sufficit nostrum cohors?
Belli catervas legio superat proximi.
Percenseatur tota per gentes manus.
Numero refertae, quas vocas, sunt singulae.
Num Sarmatarum densa confluxit seges?
Tunicis Phalangas en rigentes ferreis.
Et stagna notos dant Borussos Baltica.
Et par Borussis ala Pomerani volat.
Et rigida ferro Saxonum gens insonat.
Theodricus
Et arma iungit socia Marsburgi potens.
Et celsa servans tecta Magdeburgidum.
Torquens Cateias ordo Tyrigetum ruit.
Et Vandalorum nigra frendent agmina.
Turmis fideles et Silesi per fremunt.
Clypeis corusci quatuor fulgent duces.
Quinam sed illi; terra cum plures ferat?
Lygia Bolesleus urbe Calvus agit viros.
Sorore princeps scilicet natus mea.
Et qui Bodurgim iuvenis augustam regit.
Henricus animo nempe quartus fervido.
Et ductor hastas concutit Glogavius.
Conradus arces urbe nimirum locans.
Et dux inundat cum suis Oppavius.
Rex lucet armis trux Ruthenorum Leo.
Cumana peditum gens agros nimbo replet.
Quos inferorum ceu domo emissos pavent.
Quis equos Moravi flectet aeripedes tui?
Milotus equitum rector, ac praeses soli.
Sed quis Bohemos ducat insignes equis?
Tu gnarus equitum longa raptes agmina.
Et Bovis equites rursus Henricus ciet.
Affluere praestat, quam requiri militem.
Leonis instar frendet, ac hostem petit.
Amplector armis regna tutantes mea.
Tractare honeste milites, adeo est lucro.
Meminere meriti, cuius oblitos putes:
Seque ob salutem mancipant leto tuam.
Fraudari, iniquum quis neget, stipendio:
Palmave dignos supprimi? te qui tegant:
Ac aere vitam pro tua vendant suam?
Ecce legiones: sola suasu quas meo
Spatio coegi tam brevi: numquid mei
Iam pudeat: ausi teve paeniteat tui?
En capita ut acres rutila ductores levent.
Praestat, leoni timida cervorum cohors
Subdatur uni: quam fugax magnos agat
Cervus leones: agmine ut denso fremant.
Non tu leonem, et corde referas tigridem?
Plumis nec aquilam fortis imbellem exuas?
Aciem sed apte partiamur, res monet:
Dimidia iustus ordo pars victoriae.
Frons viliores ducit, urgent ultimi.
Utrumque stipent ardui cornu viri.
Vires sed hostis nosse, primum sit caput:
Prospicere et astu, quo capi pacto queat.
Armis modo ausit se meis opponere.
Perstes modo animo: nec retro cedas metu.
Contende, ut istam nominis labem: scelus
Et tam nefandum diluas vi vel dolo.
Abiecta leviter Marte referas: ac pede
Tundas iacentem: te supra animis qui volat.
Sed heus caveto: rursus in tantum ruas
Crimen protervus. Bella ne ponas levis.
Neu fascinatus pace succumbas vafra.
Extrema celso praestat animo perpeti:
Cum decore volui vel tuo te sanguine:
Dedecore vitam quam tueri perpete.
Saltem secundent fata coeptum, nil moror.
Auspicibus equidem diis reor: te mox duce
Me nomen astris terminaturam meum.
Cunigundi et ausint quae sua se gloria
Conferre et opibus: non fore usquam heroidas.
Continge dextram, sidus o Coniunx meum,
Et vita: subeam promptus ut belli aleam:
Divellor aegre a te tamen quid ominans.
Quae vana pectus cura mordet? non foris
Ottocarus ille es terror: at numen domi?
Ergo supremum suscipe amplexum, et vale.
I mea voluptas sospes, et felix redi.
Utinam: sed omen pectus in partes secat.
Simulacra mentem levia quid turbent gravem?
Nil metuit heros: spe fovet victoriam.
Sin stultus autem rursus in facinus ruas:
Reditu a probroso contueri me cave.
Tu nate mollem care da mihi dexteram:
Oculis euntem me pererras qui patrem.
Absterge ftetus anime mi: laetos tubae
Cantus; et audi tympanorum verber a.
Mox, nate, reduci blanda figes gaudia.
O situ tellus, et amoena fundis
Austria: o magni decus orbis olim:
Quae sinu gestas bona tot beato.
Vitis en laetos Cererisque colles:
AEquor a et flavis spatiosa campis:
Flumen argento locuples natante:
Aureos montes, nemora et vireta:
Pinguium saltus pecudum: ferarum
Lustra saltantum: riguos et hortos.
En lacus septem quibus ora gestit
Austriae gaudens Anaso vocari.
En lacus infra fluvium hunc quaternos
Inferae laetis regionis agris.
En plaga longe bifida sed amnes
Piscium plures gener osiorum.
En croci flores et odora sila:
Et salis fontes: veterisque ferrum
Norici certans Chalybum metallo.
Marte ceu Rhenum veteres tegebant
Ausones: nostris ita miles oris
Ense Romanus vigil excubabat:
Vandalos, Quados, Herulosque ab Istro
Quando alaudarum
Hinc avis regni proceres Quirini
Signa dant nostris sacra ferre alaudas:
Et soli quondam ditione donant.
Caesares donec dominos Fridrici
Euehunt nostros meritis probatos:
Et duces supra titulis priores:
Ac levant armis generi gerendis:
Quae sacrum vestit diadema regum.
Nonne Fridricus, regio, secundus
Te cor, et sancti clypeum vocando
Imperi: et summos tribuendo honores
Regibus aequat?
Ut situ vero, superesque cornu
Copiae: et plures tibi laude cedant,
O solum: nullos variis sub armis
Sors tamen fines toties adussit.
Nonne Fridrico duce Bellicoso,
Sive rixoso dominante ternis
Bella sensisti duodena
Ac semel? vindex tua seu moveres
Arma: seu diro petereris hoste.
E suis primo domuit rebelles
Stirpe dux claros: acie Mor avos:
Bis lacessivit: semel et Bohemum.
Patriae vindex: meritus Quiritum
Fulmen exutos sibi Marte sines
Ter reluctatis repetivit armis
Imo Cumanis semel a cruentis
Ultor afflictos relevavit Hunnos:
Et celer nostra semel hac ab ora
Tartaros longe truculentiores
Marte repressit.
Hei quot hos vero miseranda tellus
Ultimo casus duce fers perempto!
Te quot exsortes variis tyranni
Lancinant orbam domino rapinis!
Quot vafer pressi tibi rex Bohemi
Sub iugo clades peperit tremendo!
Nos et exemptos sibi vi requirens
Colla periurus pede nostra calcet?
Tu sacra Divum legione cinctus.
O potens caeli dominator hostem
Contere immanem: patrio furentes
A solo pestes miseratus arce:
Et refer pacis redimita festis
Otia sertis.
Sed en Rudolphus prodit: Hastovius manu
Humilis senili columen et patriae excipit.
Ut Caesar ipsis, o viri, ex votis adest.
ERgo resumptis cogor armis Austriam
Ultor tueri? proh quirinalis iugum
Regni molestum, somni et expers: quam dapes
Tu facis amaras, felle misces pocula.
Iugo levatis nectar hoc at subditis.
O triste mundi saeculum; imperii sacros
Quo gesto fasces: sani et est orbi nihil:
Fractis mederi coner ut rebus manu.
Suspicite sanctum patriae patrem viri.
Hei status Eoas quam miser terras premens
Enervat aquilam vix levantem se solo!
Syriis quot agris populus et mareoticis
Christum professus nuper urbes perdidit?
Urbs quid Deo olim sacra:
Numero et tot aliae? quid tuli Pelusium?
Damiata
Diversa passum bella quid Bizantium
Memorem? bis octo quam Palaeologus premit
Nunc raptor annos: Franca denis sexies
Gens imperasset iusta cum iam messibus.
Utramque solis quin demum sibi Turcica
Subigere rabies marte contendit truce.
O sancta veterum corda Marchiadum et ducum
Simul Austriorum: totque magnos Franciae
Reges et Anglos: tot graves Germanici
Heroas ortus, inclitos ac Caesares:
Texere bello qui Palaestinam sacro:
Fudere Christi et spiritum pro gloria.
Fridericus
concidit
Sed peste natus: Ludovicus nec pater
Gallos revisit: natus aut nuper Comes.
Furor et scelestus gliscat armorum domi.
Laniemus ipsi nos, et occiduas plagas?
Orientis oras interim evertant Scythae?
Gibelina et orbi Guelpha quantas factio
Tartarea clades octo iam lustris dedit?
Ambitio, fastus, dira et argenti sitis
Profana sacris, ac polum miscent solo.
Comites ut armis dimicant gemini sacra
De Vuyrzeburgi sede: dissidio duos
Nuper senatus deligit cum praesules.
Hoeloius acie et Hennebergum supprimit:
Stipatus alis urbis auxiliaribus.
Haud ipse Christus: praeda Christi pallium
Plerisque petitur. non profanet Mars sacra:
Turpis nec usus: vita dispenset pia.
Quis odia, publicas totue bellorum faces;
Et clam furentes: mille et expendat mala?
Inferre bellum quae Scythus cohibent sacrum.
Si, magne Caesar, Teutonum terris pedem
Extuleris: actum penitus est de patria.
Periniqua bello huic implicant me tempora,
Curis onustum, et mente distractum nimis.
Dudum peperci: cum foret primis statim
Annis domandus: semper Ottocarum manu,
Colui potentem; fretus animo et sum bono.
Iniuriosis tot sed impulsus modis
Et vi coactus, tam repente contrahi
Quod licuit agmen; in rebellem nunc ago.
Privato honore publica potior est salus.
Ne plura numerem: fraude submovit manum,
Tibi quae merebat nuper: Hunnos proelio
Mox huc futuros arcet auro plurimos.
Imo talentum
Quae dira raptet Caesarum: aut caesum ferat.
Inopina patriae sceptra qui mihi contulit:
Casus per omnes me potens tutabitur.
Haud mea: salutem quaero communem pius.
Et Boium iniquis rursus Henricum modis:
Ac fascinatum Marte socium iam tenet.
Boiumne? bello quem subegi proximo
Huc transiturus? quem recepi supplicem
Generi rogatu Ludovici et filiae?
Catharinam Othoni filiam et iunxi toro?
Henricum et odiis, tot tamen et iniuriis
Pressit Bohemus: fraude quem prohibet Ducem
Quondam vocatum Styria: et contra fidem,
Ius praeter omne ac sanguinis quater opprimit:
Periurus acie et cuncta late diripit.
Rupto sed Oeniponte Myldorfi semel
Armis gravato perfidus poenas luit:
Ter mille mersis praeter occisos viris
Ignoscere hosti lata caelo lex iubet:
Fovere iniquum sed nefas: iustum colas.
Hei quanta vero his damna turbis sensimus:
Ut saepe prodest, ac nocet vicinia.
Socerum ego natae, proh fidem, vindex premam?
Affinitatis iure sanctior est fides.
Parcendo stimulas crimen, et iustis noces.
Sed pertinacem praestat Ottocarum prius
Cohibere: Divos de futuris consulam.
Aspicite fratres arma patris fulgida:
Fridericum et, urbi praesidet qui Noricae.
Tandem viarum varia per dispendia
Nos huc profecti, magne Caesar, sistimus.
Ut gratulanti vos, viri, excipio manu:
Grates Iehovae et reddo supplex maximas:
Iusto benignus qui fovet me tempore.
Divina numquam deserit iustos manus:
Auxilia nostro quanta confers militi?
Basileae in armis rector est urbis sacer.
Henricus aciem et ille Marchiades suam
Hachbergus addit: nostra
Coniuncta equestres octies numerat viros.
Primum sacerdos et Iuvanii ad nuntium
Huc iam trecentos
Patavinus agmen iunxit et praesul meis.
Suevis ab agris iure comites sanguinis
Adsunt propinqui: et Helvetarum finibus.
Hohebergus animus ardet Albertus minax:
Ulricus armis Hennebergus personat.
Cum Furstebergis Lauffeburgi: Fervidis
Et cum Kyburgis infremunt
Sociata quorum turma sexcentos
Obiectat hosti: pone rapiunt arduo
Gemini trecentos
Fridericus ausis, par et Albertus manu.
Iuxta coronam torquet acrem Hoheneggides.
Fridericus ala mille
Subsidia Styri ductat aere fulgida.
Et Pfannebergus centum
Henricus; inter Styriae proceres potens.
Peditum est Coloni legio Seldenhovo data:
Et Styra Orthoni gente Lichtensteinidae:
Antiqua parent tecta cui Muravii.
Praesidia Carni cum Carinthis suggerunt.
Carnus ducentos
Ulricus; hostis terror Hainburgi sedens.
VVernerus agri praeses Alsatici suos
Hatstadius addit iam tuis, segetem virum.
Et Helvetarum valida confluxit cohors:
Tigurina lectos subdit urbs reliquis viros.
Invicta dudum corda bellis cognita.
Comes, et Gorizi quinquies denis equos
Albertus aliis subicit centum alites.
Comes et Tyrolis valle Meynhardus sedens
Pulchro trecentos ordine quadrupedes rotat.
Stephanus
Generosa et acer pube Matthias fremit:
Dux qui sacrato Teutonum praeit ordini.
Hugo Tyrolis luce lectos hac Comes
Producet Hunnos, gente vir Taufersia.
Nostras ciebit fortis Austriadas manu
Prisca probatus gente Dux Capellides.
Sed reget eosdem vetere Lichtensteinides
Henricus ortu;
Virtute senior tu viros stimules tua.
Divi sat amplum contulere exercitum.
Albertus autem noster, Hartmannus minor;
Aut ubi Rudolphus: cara nati pectora?
Haec ipsa reddet forte lux natos patri.
Septemuir acie sed Palatinus sua
Subsistit Anasi moenia inter proximi.
Ludovicus armis num moretur te gener?
Comes at Guilhelmus caede Iuliacus truce
Cecidit ducentis cum viris, ac filiis:
Quod aera peteret iussu Aquis grani tuo:
Iusta exigenti sic rebellent subditi?
Et non atrocem vindicarem iniuriam?
At nunc, quod instat, praestat armis persequi.
Auxilia saltem lecta non cedant loco:
Sat spero nostris roboris fore copiis.
Vellantur ora classium retinacula:
Amnem sequantur; nulla perstet littore:
Meditetur undis prae metu ne quis fugam.
Hostis furorem tempus ulcisci monet:
Et ferro et igni cuncta vastantis loca.
Laam quid armis limitem fuit Austriae
Populatus agros hoc et Istri margine?
Latere quid illo saeviit atrox? proh scelus,
Stimulasse nostros vim Bohemi perfidos?
Sed pro virili sancta vos mea pectora
Tamen obstitistis.
Vildovius agros: Carni et Aufensteinides
Conradus oras: Stephanus haec Meyssavides
Sic regna vestro lacer a texit munere.
Quemuis tueri patriam possit fides.
Cunctas sed acies ire lustratum iuvat.
QUem conserendi tu ratum statuis modum?
Audire potius, ac doceri mens avet.
Aures minores arrigant senioribus.
Penitus Bohemi et res tibi sunt cognitae:
Vires ut hostis, nosse et animos est lucro.
Sat providebit Caesar incursus vias:
Nostris phalanges sint modo in structae satis.
Non tot a summis constat ex ducibus manus?
Unum duobus vel tribus vix nos virum
Obicimus: hosti robur est tantum in manu.
Haud lanius unus pavit at innumeras oves:
Totum vel unus mactat et lupus gregem.
Timidis et unus praestat acer plurimis.
Animos sed altos, et sat Ottocarus truces
Dudum probavit: quos habendi pestilens
Incendit ardor: addit ambitio facem.
Neque fiat hili robur hostis velleve.
At iniqua belli causa mentes deicit
Etiam potentes, arduos ac spiritus.
Rectore in ipso et plurimum pugnae est situm.
A capite corpus fetet ipsum putido.
Honesta moti causa temere proelii:
Manus et Rudolphi fracta numquam post Deum.
Nos iuncta rebus sola dubiis excitant.
Armis profecto magnus ad miraculum
Micat usque Caesar. Non equestrem nobilis
Titulo induebat gloriam parto foris?
Quintum
Quis gesta ab illo septies quinis die
Commemoret annis? quae Fridrico nomina
Dominante meruit? quod sub Ottocaro
Quamvis Rudolphus iam triumphis ultimas
Penetrarit oras orbis: hos animus tamen
Gestit senilis saepe dictis evehi.
Res ore ferri fas et illustres virum.
Quanta a Bohemis post redux facta edidit?
Patronus agri iustus Alsatici et comes:
Ac praeses urbis: iure Tigurum ceu pari
Texit vocatus: dux utrinque bellicus.
Officio et animis totus Albertum et manu
Sequitur parentem: saepe degenerent licet:
Nati aemulentur rari et heroas suos,
Ne paria vero fata Caesar cum patre;
Ne videat umquam: gente caesum pro Dei
Quamvis in agris Accaron Syriis tegat.
Quin plura, magnum quam vel Alciden ferunt.
Stravisse quondam; monstra patriae noxia
Nostri Rudolphus saeculi excidit Hercules.
Ne reliqua referam: non domi sex proelia
Cum celeritate expediit admirabili?
Primo Guilelmus tura Sangalli cremans
Frenatur armis: frater ac Montfortides
Rapitur sacerdos Curii: sed caeditur
Eber ardus odii fomes Aspermontides.
O quale terris numen Hartmanno sata
Kyburgis alvo mater Heduvigis dedit:
Auram Rudolphus hausit ut primam puer.
Firmatus alis inde Tigurinis eques
Comitem coercet clade Doggenburgiden:
Nempe Uznabergam colle positam destruit.
Hinc celer iisdem frangit auxiliis domos
Muris minaces ac situ: dominos domat:
Tigurinae eadem et gente Regensbergiden
Subiungit urbi post alenti subditum.
Duce non Rudolpho cuncta Tigurinis cadunt
Meliora votis: urbsque profert limitem?
Ditio Kyburgi bella cognatos serit
Mox inter ipsos: quam novercae nomine
Sibi iniquus haeres Lauffeburgus asserit:
Habsburgidarum gente quamvis prosatus.
Hinc iure fratris, Parma quem tumulo tegit;
Armis Rudolphus repetit Alberti bona.
Fumat favillis bellum adhuc latentibus.
Longe relatis tristius sed proelium
Vualtherus illa gente Geroltseggides
Urbi Tribocum praesul infert principi.
Tot sospes Argentina lustris floruit
Sub pacis alis, innocens, nulli gravis:
Mystes et odiis verset hanc capitalibus?
Exurat agros? ense pagos diruat?
Custos sed urbi fidus auxilio volans
Vastat Rudolphus rura Gerolfseggidum:
Husbergae et acri fundit hostem praelio.
Qua clade procerum Sexies deni cadunt:
Captos at ipsa strage plures sedecim
Loris ligatos, struxerant qua civibus;
Urbi citato victor immittit globo.
Vix ipse leto praesul eripitur fugax.
Quanta ergo vulgi conciderunt agmina?
Tam misera equestres fata cum tulerint viros?
Civis nec ullus, praeter unum, caeditur.
Ubi se sacer dos ergo confusum videt:
Ut spe tumuerit: cura pectus conficit
Carnifica: et aegrum solus exanimat dolor.
Quis non Iehovae vindicem agnoscat manum?
Haud dira patres bella sacrifici serant:
Haud arma sumant: iure vim nisi reprimant.
Pia lingua gladius, hasta sanctae sint preces:
Et pro salute vota fiant publica.
Gestum supremo reliqua longe proelium
Ardore super at: infulatus cum pater
Henricus inter Rauracos; ac fervido
Annis Rudolphus Marte confligunt novem.
Namque Neoburgum et forte Brisacum situ
Sibi Rheni amoenas praesul urbes vendicat:
Et loca Rudolphi plura circum proelio
Haud nuntiato fratre vastat complice.
Perrumpit ardens lata Mars ut moenia:
Sic firmat idem nuda muris oppida.
Basilea partem sic sui, vicum prius,
His mota bellis alligat sibi moenibus.
At pestis atrox, dira et urbis factio
Stellifera sociat cum Rudolpho se manus:
At signa gestans psittaci Henricum fovet.
Mors ipsa rebus factiones publicis.
Urbs sed Tribocum celsa iam turrim struens
Iungit Rudolpho iniuriarum vindici.
Et haec Rudolphi gesta, saltem sed domi:
Hi sunt triumphi decoris illi perpetis.
Quis plura numeret iam sub imperii iugo
Confecta bellis? quid gerat porro manu?
Laetis superstes vivat o terris diu:
Quartum triumphis aequet Henricum suis:
Hunc et minores aemulentur: unicum
Et sint futuris columen orbis saeculis.
Quin hostis animos ipse bellis inclitos
Herois effert; testis et dictis probat.
Nam cum Rudolpho iam Quiritum calculo
Imperia tradi, praesul audit, publica:
Tu summe caeli rector, inquit, te polo
Immotus alto contineto: vel tuam
Etiam Rudolphus occupabit regiam.
Haud sacrilega animus est manu rapere impius:
Divina potius cuncta, Christi et gloriam
Provehere terris: et salutem patriae:
Haec cura, hic unus vigilis est animi scopus.
Et hic coacti finis est iam militis:
Avulsa Caesar referat imperio ut bona:
Ac vos quieti reddat exemptos iugo.
Bene cuncta Christo nostra succedant duce.
Comes at labori cura sit quoque providae.
Sed Hunnus huc cum gente Lassoleus volat.
TAm me benigno, gentis o rex maximae,
Prosequeris animo: ceu malorum particeps?
Et tam citato copias cursu admoves?
Iurata poscit nostra sic nuper fides.
Officia segnes grata non tardent morae.
Merito Iehovae numina agnosco mihi
Propensa: nudum
Hinc inde missis solus armis induit.
Tumidos retundent numina hostis spiritus.
Et pube caros cum frequenti filios
Hac modo recepi luce: spes sed tumeas;
Et robur Hunnis ante cunctos excitas.
Etiam tremendis stipo Cumanis meos.
Sed quot phalangis milites numeras tuae?
Bis dena cernes mox virorum milia:
Quo tanta signo, digno et officio satis
Merita rependam, fervida o iuvenis manu?
Quae cui potestas cumque ab imperio venit:
Hanc pius eidem, Caesari et debet sacro.
Imo supreme patris ego natus ferar
Ingratus: hostem patriae nisi persequar.
Iniuriosis nam quot Ottocarus modis
Et pacta violans; auream nec amphoram
Gemmis rigentem: gemina nec diademata
Nec sceptra reddit prisca regni insignia,
Quae rapuit amita; patribus et sacra Attilae.
Ingens profundi nam vorago pectoris
Haud explet ullis homine vivo se bonis.
Quod totam avarus si vel Europam voret:
Esuriet Asiae regna, sitiet Africam.
Ut contum acis sit grave Ottocari nefas:
Non tamen, ut hostis, vindicarem iniurias.
Imperii at ultrix laesa maiestas sacri
Rectore poenam me suo iustam exigit.
Caesareum haberi nomen, ut sanctum, decet.
Et lancinatae quaeritur pax Austriae.
Et huic, et ipsi do fidem imperio meam.
Togata sospes regna teneas: si tamen
Mars salva turbet: offeram hoc pro te caput.
Saepe levis atrox causa conflat proelium.
Vel nulla penitus: quo solum gens pinguius
Opulenta scindit: plus iniqui sustinet.
Graves referre parco vicinos patri:
Quas ante septem lustra clades sensimus?
Scythicis ab oris dira gens non Tartari
Cum nube caeca, ceu locustarum agmina,
Infusa terris cuncta compleverunt loca?
At belluarum nimbus alter Sarmatas
Tunc pervagatus, ac Silesos opprimit:
Profana raptans cum sacris, pueris senes.
Tutamen hosti ne sit; urbem concremant
Auxilia Breslam: flamma caelo depluens
Sed ab arce adortos reicit intacta Scythas.
Legniciae in agro: fusus hei: praestigiis
Ut magica fumos expuit gens foetidos
Aethiopis ore: signa quod pictum ferunt.
Heduvigi, quantum o sancta perdis filium.
Strage hinc tumescens auribus cadaverum
Explet resectis rabida gens saccos novem.
Praeda Moravi et mense fines diripit.
Sed tota nostros legio fines irruit:
Tres hic et annos caede saevit barbara:
Quingenta coeunt cum virorum milia.
Sacrata divo fana Martino tamen:
Strigonii arces: Alba et armis Regia
Invicta perstant: cuncta dum vi corruunt.
Infixa palis igne torret corpora:
Humana equorum capita suspendit iuba:
Ac terret atrox intuentes: virgines
Post stupra mactat: et tyrannis Attilae
Etiam furores superat, infandos licet.
Vastata fetent rura corporibus: fames
Hinc rabida surgit: tristis insequitur lues:
Utrumque tollit clade relliquias virum.
Miseranda vestrae fata gentis: ne tamen
Videas quid umquam tale; te superi tegant.
Te iuvenis unum rebus in dubiis senem
Sacrate Caesar, fixi asylum et anchoram.
Rata sunto bello pacta nuper foedera.
Quin lege adopto te sacra mihi filium:
Si patere saltem; utque patiaris, obsecro.
Non venerer ego; cui magnus uni se patri
Submisit orbis? Totus imi gestio
Animi recessu iam duplo felicior:
Dignare tanto quando honore vel imparem.
Nato quod ipse genitor est: hoc sum tibi.
Patri quod ipsi natus: hoc tibi sum, pater.
Officia defert cuncta ius tibi patrium.
Servitia pietas mea tibi omnia consecrat.
Manus Dei ultrix esto, si faxo secus.
Si sponsa violem; scelera Dirae vindicent.
Amoris arrham patrii hoc aurum cape.
Pietatis arrha haec gemma te moneat meae.
Hanc tange dextram dulce fidei symbolum.
Sollenne fidei pignus hanc tibi habe manum:
Te quantum in uno gratulor mihi, mi pater.
Nil corda dirimet nostra, quam let hi manus.
HEi portenta poli, prodigia hei soli;
Multis crebra locis: Sarmaticis tamen
Campis ante alios obvia plurimum!
Namque acies
Arma crepant: raro terret concussa fragore
Terra viros: pluvio tempestas diripit anno
Oppida cum pagis: armentaque mergit aquae vis.
Qualiter erumpens in morem fluminis alveo
Me puero Oceanus FRisiis infunditur agris:
Et centena virum conduntur milia ponto.
Triduo et inter fluvium Nyssae;
Vitrei ac amnem Viadri sanguis
Pluvio manans imbre coloni
Rura Silesi lata cruentat.
Septipedis monstrum vituli biceps
Prodit: utroque canis capite; altero
Dentato: volucrum genus et canes
Cuius inane animae corpus pavent.
Et quater partu novenos fudit uno liberos
Nupta
Urbis agro regiae. Sed regia inter moenia
Ante messes editus tres, vix puer
Fata caelo missa pandit Sarmatis lugubria.
Hei Polonis, inquit! atrox Tartarorum quos manus
Ense mactans imminente capita truncis auferet:
Et resectum pulvere hoc voluet meum obsceno caput.
Proh fata soli misera Arctoi;
Scythicam toties rabiem passi!
Non post illam fera gens cladem,
Funestam Hunnis atque Sileis
Novies binos ante autumnos
Iterum irrupit caede Polonos?
Non tamen Austriadum fines furor attigit umquam
Tartareus:
Virtus magnanimi nec tam ducis alta pavorem
Hostibus incussit: manus hos quam diva repressit.
Barbari et expertes hostis nos Marte tot annos
Ottocarus laniet: fas sit quos pace tueri?
Quid vero portenta feren? non certa malorum
Sint documenta: ruunt in peius ubi omnia fatis?
Tu sed a nobis mala mitis arce,
O potens rerum Deus: o quietem
Austriae genti refer: ac Bohemis
Redde vicinis tot iniqua passis.
Quicquid impendet grave, seu sinistrum:
Omne tu vindex mala tot struentem
Transfer in hostem.
Quae fixa pilis capita, et exuvias ferunt
Hunni cruentas? o tropaei sint nota.
PRoperate celeres, ac verutis brachia
Levate: cunctis spolia pateant livida.
Avulsa fratres ora truncis cernite.
Quid, magne iuvenis, hoc novi est spectaculi?
Laetum futuri faustum et omen proelii.
Hoc tu Iehovae summa des nostris manus.
Quicquid sit actum, mens avet perdiscere.
Accepta ducis ex ore percurram brevis.
O subitus hostis casus aures mulceat.
Redux ut ora iungor hac primum tibi:
Mox nuntiari mando, Caesar, copiis.
Haymburgi ut Istrum classe iam tranaveris:
Et milliare castra ab Istro ad tertium
Vuydebachi in agro
Marchae propinquum propter amnis limitem
Marchekium; in Hunnos conditum
Huc iubeo, propere turma se sistat mea.
Secat ergo Marcham
Transvecta et undas densum arundinibus nemus,
Prospectat; hostes inter ac te quod iacet.
Quid casu in hostis castra si gressum ferat?
Similis palustri silva cum sit et inviae:
Equis petentes latera rimantur solum:
Solidumque terra siccum et inveniunt locum.
Latitare tacitos igitur hic hostes rata:
Equitum repente bis ducentorum seges
Tendit per umbras tecta arundinea via:
Nec visa cuiquam iam fere hostibus imminet.
Colli propinquat: super at ascensu locum,
Speculam Bohemi. Vi premit custodiam,
Mactat, fugatque gnava substituit suos.
Speculata in hostem tumulo ab alto proruit:
Cohortem et urgens fundit incautam manu.
Pars Sarmatarum maior est et Saxonum.
Induta galeis capita centum patrio
De more gentis decutit ferro manus:
Vivos coercet ac ducentos vinculis:
Meta viarum et proxima praedam refert.
Quam tu benigno respicis me numine;
O summa caeli templa qui torques manu.
Fovere sanctum te magistratum probas:
Maior a votis dum propitius das meis.
Haec secta ab humeris ora tabo lurida:
Religata nodis haec phalanx: spolia haec virum
Primitiae ab hoste sunt superbo nobiles.
Haec spem futurae roborent victoriae:
Testentur animos ac meorum bellicos.
Obscura nulli res, ut armis se gerat:
Perspecta et olim gens sub Ottocaro est mihi.
Congressus Hunnos magis et hostilis iuvat:
Epuli paratus regii quam splendidus.
Germanus ocreis ante suras quam tegat:
Calcem vel armet ferro: equum freno induat:
Sella aut locetur: rumpere ut studeat moram:
Superavit Hunnus stadia iam ter dena equo.
Non subito in hostes ruere dispersos iuvat?
Deliber andum hoc statuo de rebus die:
Audire et aveo dicta Lichtensteinidae.
OMnis facessat hoste iam structo mora.
Quidnam reportant ergo speculatores novi?
Fremere ut leonem iam Bohemum, nuntiant.
Et mox Rudolphum ad proelia exposci, ferunt.
Levis est triumphus ante victrices manus.
Iam ferre palmam sed manu se iactitat.
Res igitur acies ipsa partiri iubet.
Ni praesit ordo, militem turbat metus.
Ut ovile pastor, dux tegat sed copias.
De more ego hodie cuncta disponam meo.
At non, vetustas quod Iovi hanc tribuit diem.
Quin haec Iehovae, non profani sit Iovis.
O luce verbi pectus aetherei calens.
Quot in catervas secuit Ottocarus suos?
Sociis Bohemos prima Saxonibus tenet.
Acie Moravi collocant se proxima.
Firmat Turingos acta Misniadum manus.
At Sarmatarum nimbus horret maximus.
Hinc rex cohortes scindit in geminas viros.
Sed ipse turma Bavaros sexta movet.
Stipant equestres hoc et agmen Saxones.
Quaeruntur astu, et auro emuntur milites.
Quot in Phalangas legio se fundat mea?
Numerosa vires singulis adimit cohors.
Sed valida lassam sublevat frequentius.
At quaeque multis plus valet constans viris.
Consilia cauti sic probant Taufersii.
Suevos at inter gente consines locat.
Quam sortietur legio stationem mea?
Utrumque rapidis roboro Hunnis ordinem.
Cursu citatis, iacere et aptis spicula.
Prudenter acres fortibus densas viros.
Turmam ille primam fronte Matthias gerat;
Teutonidum equester militum Dux Treuschius.
Moveat magister proximam Schiltbergius.
Ordo mihi esto tertius: societ meis
Equites Iuvavii praesul: at Styriglobum
Miles Carinthi, Carni et accedat seges.
His sida iungo missa Tiguro pectora.
Haec me sequatur lecta ductorem manus.
Quartus fideles nimbus Austriadas globo
Me pone teneat. Vestrae enim caput hoc meum,
Committo fidei: si labantes vos meos
Spectetis: armis et peti nos acrius:
Fessos citatis sublevetis nos equis:
Vel morte mecum, vel tropaeo nobiles.
Mens una pro te stare, vel cadere omnibus.
Tu cum corona positus ad laevam tua;
Magnanime iuvenis te seorsim sustine.
Grave te quid aevi flore nolim hoc perpeti
Aliquo beatae cum periclo patriae.
Pro te vel ipsam fundere animam nil morer.
Publicam ob salutem, sacri honorem et Caesaris.
Metuenda nulli; quanta sint discrimina.
Quae signa vero gestat hostis Martia?
Complura numero: fronte sed prima volans
Utrinque viridi picta campo crux nitet.
Vexilla nostri sex eant exercitus.
Advecta turmis bina iam Styri ferunt.
Suum sit Hunnis:
Henricus aquilae signa Romanae sacra
Hachbergus ortu Marchio gestet manu.
Christum cruentae tu sed affixum cruci
Alberte patri praefer hoc signo mihi.
Hoc vita signo et parta letifero est salus:
Hoc signa fisus signo
Labore scutum hoc comite hic ensis sit meis,
O militantum, sancti et exemplum ducis.
Res rara miles duc et hoc aevo pius.
Sextum reducet cum diem cras hebdomas;
Christi monebit corda mactati pia:
Cras ruere in hostes more constitui meo.
Omnes et animis et manu prompti advolant.
Vel prima in acie stare, si liceat, velim:
Cum magno et hostem premere iniquum Caesare.
Non vota, dextram nec penes palmae est decus.
Te magne precibus Christe supplex advocans
Adsancta caeli templa protendo manus.
Prome potenti tu manu sta: tu meam
Defende causam. O per tuum te sanguinem
Oro profusum; sis meis dux copiis.
Hostis superbos et retundas spiritus.
Si tu, quod opto, numen et posco tuum;
Victrice laurum porriges mihi dextera:
Hoc ego beato iustus Austriadum solo
Tibi celsa picto templa statuam marmore:
Tuae sacratae nuncupabo quae cruci.
Aras ego, ignes, tura, sacrificos viros,
Sumptus et addam: numen illic et tuum
Venerando cultus excitabo perpetes.
Audi precantem mitis: et patriae patrem;
O nate partu Christe virgineo tege.
Ut curva reboant aera: libui dant sonum:
Et quadrupla ahenis verbera crepant tympanis:
Ac tota rutulis legio se campis movet.
Congressus instat: signa signis ingruunt.
Iusti laborem placidus o belli fove
Caelo micantum Christe legionum potens:
Et vota nutu nostra succedant tuo.
HEi quot recursant curae: et animo fluctuant,
Custos sacrorum! hei monita cur tua respui
Tam sancta? quo nunc misera vertar proh dolor?
Iam facta nullo corrigi pacto queunt.
Luctus Rudolphi et somnium stimulat meos.
Quis rumor aures, fama cor quae vulnerat?
Aquilam leoni Caesar imbellem truci
Inferre somno vidit anceps proelium.
Fortuna belli dubia, spem miscet metu.
Tandem sed ales pedibus hei stratum premens
Discerpit uncis, rostro et armato necat.
Tibi visa statuis num quid haec portendere?
Me virgo somni terret interpres sacra:
Aquilam leoni Caesarem Ottocaro canens
Fato minacem iure poenas poscere.
Bellum sequatur melior instans exitus.
Haec praepes, (inquit illa) sublimis volat:
Regina volucrum tuta ab ictu est fulminis:
Acuta Phoebi lustrat obiecti iubar:
Senio et iuventam reparat exacto novam.
Rex belluarum tumidus at rugit leo:
Indomitus ira frendet, immanis fremit:
Magnanimus ignes calido et efflat pectore.
Flammas leoni sedego in aquilam subdidi:
Et aquila fortem iam leonem proterit.
Meliora speres dubia, quem sors iam iuvet.
Iam revoco vatum monita; sed sero nimis:
Nidum in leonis aquila iam lustro struet.
Salvis studebam rebus Ottocarum quidem
Arcere bello: iam sed eventum Deo
Committe: vota proque reditu concipe.
Divos per omnes oro; ne tu, mi pater,
Miseram relinquas: tu sacra es mi anchora.
Arbitrium hominis non regit belli aleam.
Tu, quaeso, quantis fracta curis ardeam;
Expone regi nuntio; et salvum sius
Subduc periclis: et mihi incolumem refer.
Moles at humeris gravior. CV. insta. BER. qua via?
Consilio. BER. ubi illud? CV. te penes. BER. si des prior.
Contende precibus. BER. Caesar at si respuat?
Atqui movendus rex tibi est verbis meus.
O pectus excors, odium et in saturabile.
Propera, periclum est in mora: propera, obsecro:
Vitam reducto rege reddes mortuae.
Quemcumque dederint fata cursum, pareo.
Et linguam et animum dii tuum, ut semper, regant.
UBi, cara nutrix, alta nunc mens est mea?
Quid tam cito animos deicit? quo spes abit?
Me cura pridem coxit: at ne ridear;
Tacitus profundo pressus est animo dolor:
Erumpit onere iam suo, et verba excutit.
Proh dira saltem missa nobis somnia.
Movere somni quas molesti imagines?
Sibi ipse nasci plura vertice cornua:
Rex, praeter unum, vidit et cuncta erui.
Somnum probavit res sed hei verum nimis!
Non rex ademptis robur amisit suum
Terris tot amplis: ni requirat per dita?
Contenta reliquum si colas, satis es potens.
Teutonicus alto quindecim et miles polo
Pleno orbe lunas Marte cernit congredi;
Reinbothus ortu. Mole reliquas exeunt
Geminae: altera harum sed foraminibus scatet:
Impactae in unam ceterae quam supprimunt.
Simulacra pugnae, quidue te lunae movent?
Miratus ipse haec spectra miles quid velint:
Stantem propinquo cernit Ottocarum loce
Euomere mixtis foeda frustis flumina.
Non rara veniunt: et recentes somnia
Oculis figuras, ac remotas offerunt.
Alemannus amnem flamen itidem turbidum
Ruere ad Bohemos spectat occiduo a solo:
Hiberni et undis fragmina vehi marmoris.
Anl ympha cursu montium penetret iuga?
Fluvii et Bohemis tot scatentes saltibus
Circa iacentes Teutonum fines rigant?
Idem per auras illud ad spectaculum
Sopitus audit voce ferri haec flebili:
Lux heu malorum, tristis heu luctus dies!
Diluvia divi, et arceant incendia.
Modo flamma belli, sitque tempestas procul.
Et me remordent regis olim somnia
Immissa matri: gravida ut hunc alvo tulit.
Utero teneri visus est et enim lupus;
Subigens Bohemos: ore vicinas petens
Hiante terras; et recondens pectore.
Leo sed aduncis hunc adortus unguibus
Sollicita terrent, somnia et temeraria:
His levia niti corda nec fas, nec pium.
At certa iudex plurima eventus docet.
Congrua quot e hei signa concurrunt modo:
Misera et mariti infata conspirant quasi.
Sinistra melior exitus probet omina.
Hoc opto votis: Mixtus at cura metus
Ancipite partes pectus in varias rapit.
Pro rege curas pone: mox cernes virum.
Sed quae per auras mixta gemitu vox sonat?
Quis ille, propero qui gradu celer huc volat?
Squalor quis oris? Quid gerit? quid fert mali?
O Dura, saeva, dira fata et atrocia:
Tam miser an ullo casus aevo nos tulit?
Clamare cessa: quid feras, citus expedi.
Quae prima vero, aut media, vel sint ultima?
Ordine recense cuncta: nec quid supprime.
Hodierno ut ortu sol recurrit: proelium
Signis lacessunt hostis et rex mutuis
Patente campo: Marcha cui nomen facit;
Amne regiones Austrios intersecans:
Et signa coeunt rure Nidersbruggii.
Tigurina centum corda; et alios nomine
Decorat equestri: fronte et hos Caesar locans
Toto intuendum statuit exemplum globo.
Nostras cohortes instruit rex Symbolis.
Teutonibus indit: Regna quovis hic die
Romana. Boemis tale. Bude VVicz Praha.
Vox ceteris est Praga. CHO. Tumide sed nimis.
At Christus hosti sola fidei est tessera:
Cumana risum gens prius quem nunc vocat.
Iuvenem Rudolphus monte Lassoleum locat:
Ex quo propinquus spectet armorum vices.
Animant cohortes: semet exemplum et duces
Animi exprimendum fortis, ac ponunt metus,
Incendit atrox rauca bellum buccina.
Prospectat hostis nos, et ad numerum pavent
Vel bellicosi. Currite equites, currite;
Clamat Rudolphus. Prae metu hi sellas equi:
Retinacula illi contrahunt pedum arctius.
Tremor at duobus scuta manibus excutit:
Campo hoc rubenti tres gerit similagines.
Vah Pfannebergi fracta comitis pectora.
Croceo sed atrum gestat id colubrum sinu.
Trepidare produnt arma et haec Wurmbergium:
Praesul sed urbis revocat animos Rauracae.
Mox signa coeunt. Caesar et rex cum suis
At primi aceruis Marte dubio convolant.
Mystae satelles Rauraci ante alios equum
Ubi calcitrantem calce Schorlinus fodit:
Monet evolantem Caesar omnes subsequi.
Basileus ergo vota eques sua Rheinius
Cantu hoc Rudolphus pro Rudolpho concipit:
Tu diva praesto virgo sis, genitrix Dei:
Ope tu secundes; nec sinas nos supprimi.
Utrumque penetrat carmen hoc exercitum.
Commixta telis spicula, hastis lanceas:
Collisa clypeis scuta, gladios ensibus
Utrinque cernas. Clamor it caelo virum:
Hinnitu equorum reboat aether: pulveris
Per rura nubes surgit, ac caelum tegit.
Hac parte stragem Mars, et illa dat gravem:
Mactato aceruo manat et campo cruor.
Hic data feruntur plurima inter funera
Tigurini ad unum a fronte volui sanguine.
Caedes ut horae tristis haec spatio furit:
Haslovius aevo fractus Austriacum manu
Henricus oneri mox labanti subvenit:
Vexillo et aciem repar at evecto integrum.
Animosa Styri corda et Austriadae probant.
Aciem sed extra saucium famuli ferunt
Ubi Pfannebergum: Styra cedit gens retro.
Urgent Rudolphum fata: desilit ex equo:
Tu Christe, clamat, solus auxilio veni:
Ades, oro supplex sacra per tua vulnera.
Sua praesul addit vota precibus Rauracus:
Reliqui sed armis rem gerunt: animus redit
Iam pene fractis: Styri et urgent proelium.
Clamant Bohemi: Praga,
Legio sed auras, Christe,
Arctis unus rebus est salutifer.
Mars aliquot horis funera aequat mutua.
Modo nos, modo illi vincimus, vel vincimur.
Fors ausa nostris mox iuvans palmam annuit.
Hervvartus instar montis omnes eminens
Inhiat Moravus Caesari Fulnsteinius:
Robustus, audax, trux, vafer, levis, impudens.
Cladem emptus auro cui minatis maximam
Insultat hasta, cursu equi, et caeco impetu.
Ceu leo ruentem Caesar ursum lancea
Angusta galeae per for amina excipit:
Punctu et cadentem victor extendit solo:
Gigas et animam sanguine et gemitu evomn
Ferrum recondit: cum viro sonipes iacet.
Calces equorum stratus, ictus ac virum
Scuto sonantes arcet: ac se vi levat
Terra Rudolphus, hostium cinctus globo:
Multorum et unus iam pedes vim sustinet.
Ulricus alis advolans Capellides
Ceu saeva raptis ursa pro catulis nova
Irrumpit acie: ferro iter per nos secat:
Alio et reservat Caesarem statuens equo.
Iam medio regi: iam tremor pectus quatit.
Hic bella demum dirus accendit furor:
Omnes et uno conserunt manum impetu.
At nostra gemino deficit casu cohors.
Nam latere ab uno turma nostras Austriae
Sulco phalangas findit: ac sese ingerit.
Hachbergus alia parte Marchiades globum
Clamore nostrum fraudulento territat.
Fugiunt, tonabat voce, fugiunt: Austria
Mox turma vocem iussa repetit millies.
Dare terga nostros, nos rati, diffundimur.
Rex turris instar perstat immotus:
Miloti et agmen latere subsidium advocat.
At renuere illum; mox eques renuntiat.
Quid si suorum rex dolo et scelere occidat?
Quid fratris ultor turpiter si filiam
Moecho stupratam
Fratrem; innocenter turre combustum dato
Huic igne: nata iure questum de probro?
Quid victus auro si dedit Dominum neci?
Milotus ala vix sua erumpit: cohors
Cum sparsa regem, et profuga bello deserit.
Pudenda tergis accipit pars vulnera:
Cruor et sequentes largus enses imbuit.
Pars nando Marcham tentat: undas ac vadi
Ignara potat: corpora et rapitus vorat
Immissa vortex: scuta et aufert cum viris.
Propulsa in amnem pars fuga submergitur.
Pars enatando haec: illa se cursu eripit.
Pars capta manibus sed ligatis, ceu pecus,
Rapitur caterva: et acta stimulis pellitur.
Quid rege vero de meo fit, obsecro?
Rex sustinendo se videns hoste imparem:
Comitum recedit quatuor tectus manu.
Alii petitum tota in acie mox duo
Regem sequuntur: genere Cunringo Austrius:
Styrus sed alter gente Merrenbergides.
Binos trucidant: terga sed vertentibus
Regem duobus solum adorti vi premunt:
Ut cycnum aduncis aquila pedibus implicat.
Quovis reluctans rex, sed incassum, modo:
Et vocem et oculos humilis, et tendens manus;
O parcite, inquit, oro, victo parcite.
Auri talenta pro salute spondeo
Quaecumque: vobis me sacra astringo fide.
Non vincit aurum corda; non flectunt preces
Incensa furiis: supplicem raptant equo:
Laniando certant: bis novenis sauciant
Vulneribus artus: fixo et insultant humo.
O dira caeli templa, terras o truces:
Quo misera vertar? Quid geram? cui conquerar?
Per pectus ensem Styrus adigens; nunc iaces:
Fratrem
Hadamarus ictu colla rumpens Austrius;
Iam natam adulter fratris, inquit, polluas:
Nostram tuis et inquines gentem nothis.
Sic innocentum sanguis immergit reos:
Cruor et tyrannos saepe suffocat suus.
Hei me scelestam, regem in ipsum, et impiam!
Ignara vestis fraude Nesseae Herculem
Obiecit uxor coniugem Oeneis pyrae.
Meum hei veneno sed sciens ego Herculem
Trucido linguae! quid manu letum morer?
Audit referri ut nomen Ottocari frequens:
Salvum periclis Caesar educi iubet.
Otho mox recurrens ille Berchtolsdorfius:
Maesta et reportat
Vixisse regem. Caesar bis dictis stupens
Avertit aures: casum et Ottocari gemit
Sibi culti, et ira fervet; haud captum dari:
Conspectu et arcet caedis auctores suo.
Conversionis sortis hei subitam, et gravem!
Sic o furentes, sic Scythas tot saecula
Impune Christum persecutos vindica;
Rudolphe quassi columen orbis unicum:
Spoliis onusto Thraces ac tibi serviant.
A strage Caesar temperare omnes monet:
Inhiberi at Hunni non potest rabies trucis.
Nudo repertum corpore, exutum et bonis
Laam Rudolphus mandat Ottocarum vehi.
O semper atram: sexta post vicesimam
Quoties Bohemis redeat Augusto dies!
Iudicia Divum proh tremenda opibus gravem,
Ostro et superbum tela vix humilis tegat?
Spolia hinc Rudolphi miles ac praedam rapit:
Et campo et undis: stragis ac nostrae viros
Numerans; bis ultra septies mille invenit.
Ehei putanda est quanta vinctorum manus!
Longe at minorem Caesaris cladem ferunt.
Sic cerno regem, sic ego excipio meum?
Hei monita Divum spreta, risa et somnia!
O dignitatem in feminam, gravior viris,
Tuitus fuisses; mulier o rex, viveres.
Medea patri filios; natis patrem
Ego saeva macto: hei nate regno iam tuo
Eicimur: hostis te nisi insontem ferat.
Hei tantus uno virne momento ruat?
Exosa cuncti: quo ferar? cui supplicem?
Cui tuta fidam? fata vos, fat a horrida;
Regno o nocentem rapite me quoque perdito.
Sic stabile nil est: summa ad imum sic ruunt.
Sic convivaces ac rebelles regibus:
Animis tumentes, regna violenta, improbum
Regnandi amorem, perfidos, tyrannidem:
Scelera et severi cuncta plectunt Caelites.
Si regna et urbes videris: quaevis suos
Et regio et aetas (heu malum!) Ottocaros habet.
Semper Rudolphum sed suum patriae tamen
Votis petitum largientur numina.
Vos rege moniti sapere reges discite:
Vestro et cavete quisque abuti numine.
Potentiorem semet alium quisque habet.
Vos sed mariti coniugum potentiam
Inhibet e frenis. Semper imperium viris
Muliebre nocuit: saepe pessundat viros:
Et tota luctu regnaturbat flebili:
Tragicus theatrum sicut hoc planctus quatit.