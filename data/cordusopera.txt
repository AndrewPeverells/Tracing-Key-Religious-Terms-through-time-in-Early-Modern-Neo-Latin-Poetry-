Cana propinquat hiems, nocturnis tacta pruinis
Pascua languescunt, recidivas frigida perdit
Silva comas, niveum mox claudet ovilia tempus,
Maxima sollicitum me Faustule cura fatigat,
Quo pecudes, quo dilectos cum coniuge natos
Sustineam, vacuis mea stant fenilia tignis.
Non minimum secui per sex ego prata maniplum,
Nec minus est pacti numeranda pecunia census.
Vix tres facta dedit paleae tritura quasillos,
Et paucos salicum congessit Sylvia fasces,
Quae (neque sufficiunt) solis dabo pabula capris.
Ni melior veniet, quam qui fuit hactenus, annus,
Vendam utrumque gregem, quod si quis iam foret emptor,
Venales, quo non habeo, dare cogerer agnas,
Tanta domi duris urget me rebus egestas,
Nulla recente magis candent mihi cymbia lacte,
Nil premo, nil superest, iugis tulit omnia victus.
Vendita lana, nihil dedit horni vinea musti,
Nuper ut ex acidis facerem mihi pocula sorbis.
Hoc commune malum totis iam regnat in agris,
Et plures eadem pastores damna queruntur.
Sperandum est melius, non semper turbidus aer,
Clarius haec olim lustrabit nubila sudum,
Forsan et aspicies orientis cornua Caprae.
Quid sperem ? toties ego spe deceptus inani
Perpetuo queror aerumnas durare tenore,
Deque meo nequeo mustelam pellere tecto.
Quicquid ago, quocumque pedes me tramite ducunt,
Obvius est semper lepus, et mala concinit ales.
Sic tua fata trahunt, dea sic fortuna volutat.
Esse deam credam ? quae daemone iniquior omni
Tam male dispensat non iusta munera lance ?
Fausta malis, inimica bonis, caeca, invida, surda,
Tot beat indignos, altoque evectat honore,
Totque premit meritos, et in imum deicit orbem.
Quoque magis nequam est, tanto magis illa secundat.
Utilius vixisse mihi, quam vivere duco,
Et satius foret aeternam dormire quietem,
Quam sic sollicitam misere traducere vitam.
Cur sum natus homo ? cur non cum nascerer olim,
Emundans necuit sacro me in fonte sacerdos ?
Cur genetrix aliud non me natura creavit ?
Vel quod tot patitur sine fine miserrima linum.
Audieram, et constans fuit omnem fama per agrum,
Grande quod Eurynomum tibi promisisse iuvamen,
Teque suam e silvis voluisse asciscere in aulam.
Promisit, verum est, et certa secuta fuisset
Verba fides, vulgoque aliquis iam forte putarer,
Impia de vivis illum nisi fata tulissent.
Occidit heu nostrae pulcherrima gloria terrae,
Invictusque sui populi servator et auctor,
Quem gemit omnis homo, quem stent armenta gregesque,
Quem scopuli, rupes, iuga, valles, antra, paludes,
Lustra, lacus, silvae, fontes et flumina lugent.
Omne mei mallem pecus interiisset ovilis.
Bina tamen moriens nobis hic pignora liquit,
Audentem specie nymphis certare puellam,
Et iuvenem, patriae heredem virtutis, Adonin .
Quem, si firma virum tandem solidaverit aetas
(Id superos unum rogito) mihi spero futurum
Praesidio, et durae quondam miserescere sortis.
Hic iter hac hodie Marpurgum versus Adonis
Tendet, ubi hibernans natales incolet agros.
Vana ne iam fictis succendis gaudia verbis ?
Hoc ex urbe die rediens mihi rettulit Idas ,
Vidit hic armatos iuvenes, stratosque caballos.
Dum Loquor, ecce sonat vacuas hinnitus ad auras,
Quadrupedansque venit mediis equitatus ab arvis,
Iamne videns quod non tibi mentiar ? aspice quaeso,
Compare ut insidens manno se iactet Adonis ,
Ante suosque dies in ahena luce coruscet.
Non, etiam ex ipsis praesens Iuppiter astris
Afforet, acciperent similem praecordia motum.
Ergo leves properi confestim aptemus avenas.
Obviaque ex isto modulemur carmina clivo.
O ego quam cupidus si possem id Faustule vellem,
Torpeo ut implumis frigenti pullus in imbre,
Lurida labra tremunt, stupidos rigor occupat artus,
Sunt lacerae, cernis, manicae, tritusque cucullus.
Si tamen algentes scapulis incussero palmas,
Attentabo, sacrae dictate canenda sorores.
Iam vicina magis subter vineta propinquat,
Tu prior incipias, praesens tibi spirat Apollo .
Qui modo vos saltus alio sub sole Napaeae
Accipiunt, quod habent nullos haec pascua flores ?
Praecipites plenis simul huc properate canistris,
Spargite luteolas per compita, spargite calthas.
O formose puer formosa nate parenti
Clara ducum soboles, divo sata stemmate proles,
Huc attende parum, nec agrestes despice cantus,
Nulla tibi pariant nostrae fastidia cannae.
Tityrus Andinis licet in magalibus ortus,
Caesarea coram sua maiestate canebat
Carmina, et obtinuit, quos olim perdidit agros.
Nos utinam gratis possemus Adoni placere.
Sic te virgo parens longum tueatur in aevum,
Et videas laetam post centum saecla senectam,
Quam similem ad generosa refers patris ora decore.
Martius admista resplendet Pallade vultus.
Claude tuos oculos, radiosaque lumina conde.
Quis tantum poterit vel nivens ferre nitorem ?
Non etiam magni quae fert Iovis arma volucris,
Phoebaeum licet inspiciat non degener orbem.
Imo aperi, et tristi profer nova gaudia mundo,
Sed cave ne placidate contuearis in unda.
Hoc, tibi nil simili Narcissus imagine, fecit,
Tabificoque sui factus flos haesit amore.
Talis crediderim iuvenili Bacchus in aevo
Conspiciendus erat, comitantibus undique nymphis,
Cum Nysaea levi transmisit pascua curru,
Inque pigro altorem Silenum risit asello.
Imo qualis, ubi Deli iuga visit, Apollo .
Sed tu parvus adhuc puer es, tua pullulat aetas.
Non secus ac virides rumpentia lilia thyrsos,
Quaeque in odoriferis rosa coepit hiare rubetis.
Felix haec nimium, nimiumque beata puella,
Te quondam in sociis thalamis fruitura marito.
Si modo mortalem non dedignabere sponsam,
Nec promissa sibi qua dearum vincula sperat.
Hi quoque felices, quibus hoc sua vivere tempus
Fata dabunt, quo tu patriis sublimis in armis,
Atque virile latus forti circumdatus ense
Commissa Hessiaci moderabere frena Leonis.
Magna tuo populo certa spes indole surgit,
Macte vigore puer, bellacem imitare parentem,
Et secura vagae pascent per lustra capellae.
Desinet infestus pecudes abducere miles.
Aurea purgatos pax amplexabitur agros,
Et quibus adversos armis modo rusticus hostes
Arcet eis pinguem, facto tunc vomere, terram
Scindet, et excluso tutus colet arva timore.
Omnia melle fluent, pia largiter omnia tellus
Proferet, immensa rumpantur ut horrea messe.
Magna nec accipiant infusum dolia mustum,
Plenaque stent saturi noctu ad praesepia tauri.
Ipsaque tunc repetent antiquos flumina cursus,
Nec magis excrescens tantam cataracta saburram
Eiciet, multae qua iam periere novales,
Esaque prata diu vulsum traxere salictum.
Hanc ego adesse diem tantis desidero votis,
Quantis alma novi cupimus fore tempora Maii,
Dum tenues longo balant sub frigore caprae,
Consumptaque vacans farragine pendet ahenus.
Tunc ego gauderem, tua si mandata venirent,
Sive putrem vernae sementi findere terram,
Sive tuae iubas ligna advectare culinae,
Nec gravius toto plaustrum hoc ex rure videres.
O tua si mihi tunc vel servo armenta liceret
Ducere, quam pingues his vellem quaerere campos,
Nec me luce querens cantu superaret Aedon,
Quam minus aestivo fragiles sub sole cicadae.
Non ego plus possum, graciles stridere cicutae
Incipiunt, ductisque sonum disperdere rimis.
Vidisti ? faciles arridens flexit ocellos,
Spero quod augustas pervenit carmen ad aures.
Ah gravis armorum crepitus, circumque strepentes
Quadrupedes istum nequeunt admittere cantum,
Et tot eum stipant mimi, scurrae, parasiti,
Totque fori rabulae, tot inertes indique vappae ,
Invisum quibus est nostrae modulamen avenae,
Qui, quoscumque vident canere, aversantur agrestes,
Ac malus essemus, quem dant funalia, nidor,
Nos abigunt, seseque adigunt, sua commoda quaerunt,
Invidiosus eis vates, odiosus Apollo .
Utcumque est, ea nos illum audivisse putemus,
Et vana stolidi sic credulitate fruamur.

Mirabar quid in his grunniret vallibus Aegon ,
Et citus ardenti soluebam lora molosso,
Deprensum veritus, quem dudum quaerito, porcum,
Nam mihi visus heri lupus hoc intrare rubetum.
Si tu tam bonus es calamos inflare magister,
Cur tibi nulla tuo dependet fistula collo ?
Quin hanc accipias, quam nos male pegimus ipsi,
Nec tamen ex Italis , sed quas habet Aedera, cannis,
Et videam an referas morientis guttura cygni.
Non est qui docili quicquam mihi praecinat ictu,
Nil nisi quod resonans sub nocte repercutit Echo
Audio, cum iactat confinis carmina pastor.
Tunc ego, si placido sunt alta silentia caelo,
Nec movet antiquam ranarum turba querelam,
Subsequor, et memori dictatum pectore condo.
Nescio quos mores haec secum tempora portant,
Iungit inaequales iam quisque colonus avenas.
Fistula, et incisis circum sonor undique culmis.
Gratulor ergo quod hoc nasci mihi contigit aevo,
Quod tot nostra tulit passim per rura poetas.
Perfide nonne pudet vos appellare poetas ?
Qui modo vix orsi fragili garrire cicuta,
Nescitis vacuum distendere flatibus utrem.
Certe e quidem satius vos conticuisse putarem,
Quam mala ridiculo disperdere sibila stloppo .
Quid modo ? none boni Corydon , Meliboeus , Amyntas ,
Et similes alii, possum bene dicere, centum.
Omnes non unum facitis quotcumque Poetam,
Qualem ego in Ausoniis audivi finibus olim.
Quo refer Ausonios vidisti tempore fines ?
Tunc ubi iam decimum Romana ad moenia lustrum,
Christicolas omni gentes contraxit ab ora
Impressumque dei tenui in velamine vultum,
Et sanctam ostendit Petri clavenque mitramque.
Haec, utinam dignus, coram tunc omnia vidi.
O quam longa via est, positas hic esse columnas
Credo, quibus nixum dicunt decumbere caelum.
Hinc magis admiror, quod non propiora videntur
Sidera, quam soleant nostros attingere montes.
Est breve transmissis post tres iter Alpibus ortus,
Quo vetus in tractu patet urbs, modo nescio nomen,
Non procul undosus lacus est, quo defluus annis
Contiguos bifida muros allabitur unda,
Uber ager, laeti colles, satis amplaque circum
Pascua, mox dicam tibi, iam scio, Mantua fertur.
Hic nivei dominus pecoris prope flumina pastor,
Sustulit argutos altum super aethera cantus,
Quos non fagineae superent dulcedine glandes,
Non mixtus butyro favus, et non molle colostrum.
Iam scio qui fuerit, quo, dic, indutus amictu ?
Quo pecus hoc etiam fuit illi palla colore.
Candidus est, gelida qui Faustum lusit in umbra,
Ut retulit veteres Gallam quibus arserat ignes.
Nunc age dic isto tibi quid de vate videtur ?
Omnia consequitur magnas per ovilia laudes.
At fuerat felix in eisdem Tityrus arvis,
Non levibus tantum silvestria ludere cannis,
Sed fera magnorum doctus quoque proelia regum
Ingenti cantare tuba lituoque sonoro,
Debita cui cessit victoria iudice Pane ,
Et penes hunc auctor propriam fore dixit Apollo ,
Dixit, et ipsa fides sequitur, semperque sequetur,
Quod vero nostris male de pastoribus audes
Hoc dare iudicium, facit aut antiqua simultas,
Aut quod erit potius, tantarum inscitia rerum.
Adde quod ii noti coram obversantur, amici
Omnibus, hinc facili sic consuetudine sordent.
Ut docet indutus Christi nos voce sacerdos,
Advena fama volat semper maioribus alis.
Non sum adeo ignarus, scio, qui bene, qui male cantat.
Dic mihi quid calles ravos nisi fundere bombos ?
Quando cies flato porcos in pascua cornu,
Quod mihi commodius, quam sunt mala carmina vobis,
Texere fiscellas, piscari, stringere scopas,
Inventaque tenax tilia deglubere suber,
Et quaecumque vacans solet exercere subulcus.
O mihi quam melior cunctis haec subula musis
Flexaque (luxati quamvis) est lamina cultri,
Quae vacuum rursus replent mihi saepe salinum,
Dantque fere tot quotquot terit usus in anno
Perones, manicas, ollas, obbasque, cadosque.
Quae refer utilitas vestris ex cantibus istis
Suppetit ? Invenio nullum, qui carmine parvam
Sustentare domum, tenuemque acquirere victum
Possit, inauditi laceris in vestibus itis,
Vix male defendit consutilis inguina cento,
Nuda rigent genua, attrita pes exit aluta,
Et madidi pluviis stillant per pilea crines.
Huius id est vitium saecli, morumque malorum,
Iugibus et certe res fleri digna querelis,
Tale dei stupidos homines contemnere donum.
Si foret haec, qualis dum vixit Tityrus , aetas,
Si docti saperent reges, et cederet unquam
Horrida barbaries, et atrocis classica belli,
Candidior miseros vates fortuna bearet,
Et sua respiceret tristes tutela camenas,
Forsitan et nostrae tunc audirentur avenae.
Saxonicis tamen hac dux tempestate colonis
Imperat, aeternum mittens in saecula nomen,
Qui facili auscultat cantantes aure Poetas.
Quandoquidem Aonidum perculsus amore sororum
Disparibus quondam dedit erudienda cicutis
Ora, nec erubuit virides habitare myricas .
Quos videt hinc illis vates incumbere sacris,
Et per finitimas pastores ludere silvas,
Alter ut Augustus sublimem asciscit in aulam.
Praeterea patrium compascua saepsit ad Albim ,
Undique perpetuum labentibus humida rivis,
Seque agitent propter cincturam tempora laurum,
Quam quoque et ille sacra primus de Phocidis ore
Transtulit, et nostris coalescere iussit agris,
Ut minus Eurotae ripas modo tegmen inumbret.
Pollicitos plures vidi, qui multa dedissent
nullos, at dederit quisquam bis, terne, quaterne,
Non tamen hoc semper faciet, licet indigus ores.
Nil magis offendit, quam crebrum poscere munus.
Has igitur linquens alias amplectere curas,
Quae tibi tam parvum possint augere caprile,
Pallentemque famen de paupere cogere tecto.
Ut gravidam tecum portes in pascua vulgam ,
Utque sit (optatus si forsan venerit hospes)
Quod super instratam promas e caudice mensam,
Plenus lacte calix, inscripti meta butyri,
Molles caseoli, bimae praesegmina pernae,
Et quae fictilibus servantur salgama vasis
Ut suspensa suas vitis complectitur ulmos
Lentis capreolis, serpentes saxa corymbi.
Sic ego dilectas mihi maxima numina musas,
Qualemcumque etiam faciant per ovilia famam,
Non ut vel minimum contendam vincere vatem,
Aut aliquam sperem, quamvis miser, inde salutem,
Sed quia dulce placet tantum mea gaudia carmen
Unica curarum requies, et sola voluptas.
Formidata famens tandem lupus oppida quaerit,
Ex alio quondam mutatus corde loqueris,
Cum tenuem ante focum plorans ieiunia proles
Concutit assiduis patrias vagitibus aures,
Ille buas frustra, pappam tibi clamitat alter.
Tunc, scio, tu raucos in grandia mulctra fluores,
Gratius audires pressantibus ubera palmis.
Et melius sub fuste melos percussa daret sus,
Quam quae vis referam morientes guttura cygni.
Dulcius est carnem quam carmen dicere verbum,
Non steriles prosunt ad inania viscera cantus,
Quos faciunt tauri vestris ego praefero versus,
Fervidus urget amor mea (quo trahit ille sequuntur)
Vota, nec ulla umquam declinabuntur habena.
Tantus et in calamos affectus crevit et arsit,
Ut nihil utilius, nihil oblectantius illis
Praetulerim, Venetae advectent licet omnia naves
Quaecumque Indus , Arabs , et Seres munera mittunt.
Naiada non ardens ita Pan Syringa petivit,
Facta paludoso cum margini inhaesit arundo.
Non ita conspectas Satyrorum turba Napaeas
Gliscit, ubi primis redimitae tempora fertis
Enixae celebrant thalamos epulasque Cybelles ,
Et iam laeta suo cuculus facit omnia cantu.
Nec volo, nec possum talem compescere mentem,
Non mea me proles, me non remorabitur uxor,
Nec quae mecum hiemat, me cumque aestivat egestas,
O si quis medias raptum me turbo per auras,
Sisteret umbrosum Parnassi in rupe sub antrum.
Ut prope congressus Phoebumque deasque viderem,
Imbiberetque meum praesentia numina pectus.
Contigit hoc patriae cuidam sub vallibus Ascrae ,
Et sacer hinc subito cecinit nova carmina vates.
Quo iuvat usque tuo demens errore labora.
Postquam nulla potest illo te cura levare,
Rapa subintrantes abeo convertere scrofas.

Quae mihi sola meae duxi solacia vitae,
Et cupidus toties superos optata rogavi,
Possideo tandem, laeto gratare sodali.
Quis novus hic plausus, quae te fortuna beavit ?
Forte tibi visa est cantoris fistula Batti ,
Quam modo discedens, Prussos ubi quaereret agros,
Venalem exposuit cum pastoralibus armis.
Hanc ego nunc emi, pretium tu conice Damon ,
Hoc ostende forum, talem centusse licebor.
Crede dedi septem candentis vellera lanae,
Insuper ex hornis quadrimestrem foetibus agnum,
Additus est etiam maioris caseus orbis.
Et vix obtinui, vendens iuravit Iollas
Tres dare verveces Moerim voluisse caprumque.
Stulte puer levium fervens dulcedine rerum
Parcius emisses quorum foret indigus usus.
Quid teretes reris calamos, quid rasile buxum,
Quid niveos eboris circlos, et quicquid ubique est.
Aspice quam doctus media internodia tornus
Sculpsit, et ut vivae circum ipsa foramina musae
Vera, suum quaevis, insignia et organa gestent.
Nec similem dices te lentis pellibus utrem
Vidisse, Aepolides hunc concinnavit Amyntas .
Attamen hiscentem longo iam solis ab aestu
Diluto liquidi sublevimus unguine sebi .
Sat modo laudasti, quae sit sonus ipse docebit,
Quare si quod habes carmen, modulare parumper
Dum satur in gelidis grex pabula ruminat umbris.
Nullus in hoc usus studio est, vere inscius artis
Non agile possum voces infringere tactu.
Omnis erat vitulus qui iam fert cornua taurus.
Non bene qui nunquam male, nulli innata magistro
Ars venit, assiduis opus insistere curis.
Ut bonus hoc sciret labrum contrivit Amyntas .
Pareo, vicinum mecum succede sub antrum,
Qua cavus exesa resonat testudine tofus.
Aspicis ut summae motare cacumina silvae
Cessant, et tacitum patulas nemus arrigit aures
Incipe, sic tenores tibi Pan custodiat haedos.
Diva Iovis proles demissae es aethere musae
Dicite quae maior Veneris ditione potestas,
Quid miserabilius quidque infelicius, et quid
Durius humanae poterit contingere vitae ?
Formosae cupido Crocales accensus amore
Daphnis ab aeriae sic coepit vertice rupis.
Totus amoena foret campus violaria vellem,
Omnigenosque daret flores colocasia, stacten,
Balsama, Narcissos, Hyacinthos, Lilia, calthas,
Smilacas , abrotonum , sampsuchum , nardon, amomum
Et quodcumque bonos exhalat germen odores,
Ut mea quando aderit mihi quam promisit ad horam
Inveniat Crocale teneros quo pascat ocellos,
Effusasque comas tepidis sub solibus ungat,
Et mihi ne dicat, quid sordida rura pererras ?
Quae laceras intra saepes hic gaudia quaeris ?
Atque adeo misere fumosis degere tectis ?
Immundas ad haras olidaeque natabula cortis,
Multus ubi fimus est lutulentae suntque paludes,
Campestresque trahunt semesa cadavera corvi.
Bella veni Crocale, nec talem concipe mentem,
Non fuge quae superum spernentes aethera divi
Delicias petiere suas, factique coloni
Magno in honore pios habitarunt inter agrestes
Posthabito quod idem multi diademate reges
Fecerunt, veteres ut narravere parentes.
Nec meo ab officio videar tibi vilis amator,
Hoc quoque praecipuum fuit et laudabile munus,
Aurea quando novi fulserunt saecula mundi,
Et prima innocuis esset mortalibus aetas,
Plus quam sceptra pedum laudis decorisque ferebat.
Rege parente satus Phrygiae sub vallibus Idae
Paverat armentum Paris , altae moenia Romae
Accepere suum quondam a pastoribus ortum.
Quid loquor haec? sacri quibus enthea corda prophetae,
Per quos ipsa suas mulgarunt numina leges,
Pastores fuerant, casta vix natus ab alvo
Qui quoque se dixit Pastorem, cernis in aede
Ut vinctum es humeris succollans baiulet agnum.
Agnus et ipse dei dignatus ovisque vocari
Quos sibi plus aliis fidos habuisset amicos
Pascere iussit oves, hinc magnus in urbe sacerdos
Insignis baculo dominatur in omnia Pastor,
Et magis hoc gaudet quam summi nomine regis.
Nec tamen hanc laudem terrarum terminat orbis:
Indecor est visus quondam caelestibus aether,
Addita ni fuerint nostrae quoque munera caulae,
Quae modo clara micant nocturno sidera caelo
Pan , Aries, Taurus, Capra, Haedi, Suculae , Aselli,
Plenaque perpetuo iuxta Praesepia feno,
Ausus et adverso canis occursare Leoni.
Sic doctus caelum, et venturi praescius imbris
Rettulit Arnophylax , docet experientia verum.
Vidimus aestivis ad crates noctibus ipsi
Saltare ignitas altum per inane capellas,
Saepeque succensis lucere Parilia culmis.
Quin, ipsi immortale Iovi qui fundere nectar
Dicitur, in patria pecudes servaverat Ida .
Sic etiam posita caelestis imagine lucis
Thessalicum iuxta fluvium versatus Apollo ,
Quod maiora hominum genus his praeconia tollunt ?
Est nihil in nostra quod conditione recuses.
Quod iure obiciens coeptum asperneris amorem,
Attamen huic timeo madidus ne interpluat imber,
Ne me divitior se donis impicet alter.
Quanta puellarum nostra haec aetate cupido
Creverit, emuncti tot iam testantur amantes.
Sum puer, at memini, quo magnum tempore munus
Esse putabatur, si textam flore corollam
Quis daret, et paucas in parva sindone spintres .
Nunc poscunt Tyrio splendentem murice limbum,
Et grave bracteolis strophium, fuluumque monile.
Haec dare non possum, mea solae dona capellae,
Caseoli, pyra, poma, nuces, his dives abundo,
Quae selecta tibi dum veneris optima servo.
Et cicur in clauso malueta lepusculus horto
Pascitur, hic molli dudum tibi tergore crescit.
Praeterea scio qua gemibundus in arbore turtur
Educat exclusos, quondam tua gaudia, pullos,
Quos ego quaque diu solitus bis visere luce,
Praeveniens volucres ne amittam, denique tollam,
Contristabo pios, ut tu sis laeta, parentes,
Hei mihi plus misero quam se conspectus in unda
Narcissus Daphnesque petens frustra oscula Phoebus ,
Haec tibi si Crocale pertaesae munera sordent,
Et nullum modo vis oblita agnoscere Daphnim .
Sed mihi non opus est quid tale timere futurum,
Supremi quoties reminiscor ab urbe recessus.
Si numquam fictae lacrimae, si vera fuerunt,
Quae tunc roseis audivi verba labellis.
Sanctum conchifero patet extra valla sacellum,
Cuius summa frequens circumdat saxa corymbus,
Et prope sublimis pandit sua brachia quercus .
Huc mea me Crocale clam dura matre secuta
Talibus alloquitur (iuvat has meminisse) querelis,
Unica Daphni salus, mea spes, mea Daphni voluptas,
Te precor occultum miserere fatentis amorem,
Quo penitus tactae dudum incalvere medullae.
Quemque verecundus pudor hanc celavit in horam,
Cogor in audaces iam nunc erumpere voces.
Inter tot iuvenes, quot festa luce sub ulmum
Conveniunt, ducuntque leves de more choreas,
Qui mea sperarunt socio connubia lecto,
Nullus erat, qui per sua blandimenta, vel ampla
Munera, virgineam potuisset flectere mentem,
Ante meas quamvis alta sub nocte fenestras
Assidui blanda iactarent carmina voce,
Et locuples agri fuit, et formosus Alexis .
At tu nescio qua mihi cor dulcedine vincis,
Ignotoque animos tabescere vulnere cogis.
Sed levis ante fuit qui nunc gravis aestuat ardor,
Tristia cum caro privantur lumina pastu.
Dimidiumque meae divelli sentio vitae.
O tua si numquam mihi visa fuisset imago,
Non his ingemerem curis, nec in ignibus essem,
Quid faciam deserta ? quid est cur vivere sperem ?
Non ego te fracti per parva foramina vitri
Amplius aspiciam, tenuem dum texo mitellam.
Nondum finis erat, cum me malus eminus Alcon
Ut sequerer magno exspectans clamore vocabat.
Pallidior buxo Crocale tunc ire volentem
Suspicit, et niveis me circumplectitur ulnis,
Cumque vale extrema cuperet proferre loquela,
Impediunt medium lacrimae et suspiria verbum,
Proque sono creber madido singultus ab ore
Excidit, et iunctae luctantur flebile palmae,
Hunc ego cum vivus potui tunc cernere planctum,
Non aliquem tristi credam periisse dolore.
Quis veterum quam nos umquam plus flevit amantum?
Dura nimis miserum tunc me fortuna trahebat,
Iamque tenet, non a pleno licet ire caprili,
Non alias esses mihi tot non visa diebus,
Tantus ab illa animos nobis furor abstulit hora.
Nulla magis requies, me mutuus ignis adurit,
Sicelis ut simili non ferveat Aetna camino.
Nescieram qualis res esset amare, sed eheu
Nunc miser experior, quam sit lacrimosa voluptas,
Quam plenusque aloes favus, oblectabile vulnus,
Alta querelarum piscina, doloris abyssus.
Quam male discrucier, quanto vagus impete ducar,
Vos patulae testes fagi, quas omnibus horis
Impatiens misere sublimi persono cantu,
Ut iam quaeque meos volucris moduletur amores.
Vos quoque in his omnes scitis convallibus alni,
Inciso Crocales quae fertis nomina libro,
Quos gemitus, et quae semper lamenta profundam.
Dii faciant felix ut huic sit finis amori,
Inque meum veniat tandem nova nupta cubile,
Et matres claudat Crocale, et mihi mulgeat agnas,
Longius est carmen, sed non memor omnia servo,
Haec cantante semel nuper Corydone notavi.
Non ita post factos dulce et cessare labores,
Nec saliens adeo blando iuvat unda susurro,
Quam tuus hic cantus, tenerum cape praemia caprum.

Moeri vides, flava procumbit messis arista,
Congestaeque procul surgunt per iugera metae,
Si placet hac tonsos una ducemus in agros,
Gratius in stipulis pecori modo gramen abundat.
Quo meliora putas ieiunis pascua bobus,
Ut saturos multo ventres cum lacte reportent.
Quod mihi consilium, vel quam dabis ipse medelam ?
Quam prope vinetum nigram sub saepe iuvencam
COnspicis, albenti vestigia tangere cauda,
Nuper (ut est segetum furax trans omnia fertur)
Quas potui didici medicinas, terque quaterque
Flexa genu arcano lustravit murmure Lisis .
Sed nihil adiuvit, duplici nisi strinxero filo,
Assiduo stillat lacerata fluore papilla.
Nulla mihi in medicis est experientia rebus.
Cum venit aestivos ponens Autumnus honores,
Caede saginatam gelidae in convivia brumae.
Molle tibi cordum, sunt pleni caulibus horti,
Et cum triticeo contisum furfure stramen.
Hoc grave vixque mihi post hac reparabile damnum ,
Non melior nostris alia a praesentibus exit,
Quoque replet spumans et mane et vespere mulctrum,
Nec dum (bis connixa licet) quintum attigit annum.
Cernis adhuc paucis circumdata cornua nodis ?
Consule vicino pascentem in rure Philetam ,
A vetulis doctum, multas hunc matribus herbas
Scire ferunt varios pecudum depellere morbos.
Forsan et hoc aliquo faciet coalescere vulnus,
Haec alias, iam, tuus est in vitibus hircus,
Curre celer, malus est teneris hic vinitor uvis.
Huc ades, huc audis, ades, ah nil verbera curas.
Non sapiens, nisi torua pedum tibi cornua frangat,
Discussaque trahas vinctum suffragine librum.
Interea tamen hanc ad costas accipe plagam.
Quam bene tu dudum sacras deductus ad aras
Debita placando cecidisses victima Baccho .
Versum coge pecus, laevi ad declivia dumi,
Sic sua sunt etiam simis virgulta capellis.
Cernis ut alterno tardus pede claudicet hircus.
Peneque diffracto secum trahat ilia dorso ?
Hoc modo non pudeat me, discere Moeri magistro,
Si post hac aliquam pecudem percusseris umquam,
Non ita te saevum facili ferat impetus ira
Innocuus nulli mortem sic inferet ictus.
Non anus hoc Phillis docuit, sed maximus Auson ,
Ergo ne quae Phillis docet haec tu falsa putabis ?
A qua praedonum didici adiurare luporum
Incursus, ne quis cupiatue queatue nocere,
Quod mihi si nolis forsan tu credere verum
Ter super armentum tria dicam verba, videbis.
Tunc adiuratis caudam his permitte vel aurem
Vel medio, quando est furor esuriesque decembri,
Non nisi vel cauda veniet, vel saucius aure,
Magna refers, acri sed plus ego fido Molosso ,
Et quamvis fragili consaeptae vimine mandrae.
Quam tamen haec tentem potius mendacia credam.
Securum per aperta pecus iam rura vagatur,
Nullus ei caeco lupus insidiatur ab antro,
Et calidos Phoebus paulatim colligit ignes.
Quando vacat grata frigus capiamus in umbra,
Qua vicina patet diffuso tegmine fagus.
Aspice quam varii flores, quam pulchra virenti
Cespite ridet humus, molle est utrimque sedile,
Et per amoena sonat fugitivus gramina rivus.
Desidiosa sumus pastores turba, supini
Nostraque compacti tantum est meditatio culmi,
Interea sudat fervente colonus in aestu.
Haec modo non semper, sunt nobis otia nosti.
Quid? cum tristis hiems Scythicis defertur ab oris,
Nudaque stat passim delapsis frondibus arbor,
Omnis canet ager, concretaque flumina torpent,
Numquid sollicitus per summa cacumina pastor
Esuriens cogit pecus ? altum carpere muscum
Vix datur, et secta ramos arrodere quercu.
Tunc miser opilio , cui non grave pabula plaustrum
Arctat, et absumpto pendent praesepia feno,
Excutit oppressas nive per montana myricas ,
Accipit adversi Boreae penetrabile flamen,
Nequiquam tenerae munitus nebride caprae.
Interea laeti post condita farra coloni,
Cum modo signatos tritura coegit acervos,
Magnos ante focos antiquae sacra Vacunae
Concelebrant, gravis in corylo dum volvitur anser,
Et nova deferbent oppletis musta culullis.
Suspice, quid levi post ramum in cortice scriptum est ?
Plurima turgidulis concrescit littera rimis,
Magnaque compositos ostendit pagina versus.
Perlege quam primum, tu me procerior exstas.
Non queo porrecto discernere singula visu,
Quod iacet ad vepres advolue et subice saxum.
Quis tamen illius, miror, sit carminis auctor,
Num puer Antigenes ? sed erit scio Gosius Horlus ,
Dicitur hic sacri vidisse cacumina montis,
Primus et Hessa novem duxisse per arva sorores,
Posseque digna deo cantare poemata Phoebo .
Est tamen illius docilis Mnasylus alumnus,
Qui superet tantum calamis et voce magistrum.
Ipsa quis hic fuerit (vis audi) exordia dicunt.
Caprigeni ductor pecoris Simithusius Aegon
Quicquid id est caro modulans inscripsit amico.
Numquid et is duces inter strepit anser olores ?
Stridula sic simulat vocalem vespa cicadam,
Et per odoratas prorumpit corchorus herbas,
Sed tu perge, meas tibi surrigo sedulus aures.
Totius effigies mundi venerabile numen,
Cui duo praefigunt rubicundam cornua frontem,
Et sonat imparibus septemplex fistula cannis:
Seu Tegeaeus ager, seu te tua Maenala servant,
Magna Pales , simul alma Ceres , intonseque Bacche ,
E tuos cum Satyris Fauni, Nymphaeque sorores,
Naiades, Dryadesque , et Oreades , atque Napaeae,
Quae iuga, quae silvas, quae florida rura tenetis,
Denique vos omnes agrestum diique deaeque,
Oro meis faciles advertite cantibus aures,
Et propiore pios attendite mente precatus.
Si qua colonorum vobis substantia curae est,
Aut aliquam saturi tutelam ruris habetis,
Hanc precor hanc omnem praesenti impendite fundo,
Quem meus hic multo coluit sudore Menalcas
Frigoribus toties contractus et humidus Austris,
Ne quis abarmentans subeat frumenta iuvencus,
Aut pedicam exutus dum stertit agaso caballus,
Nullum in eo lolium nullae innascantur avenae,
Non asper tribulus nec acuta cardus herba.
Cum veterem repetit iam visa ciconia nidum,
Et mediis pendens sublimis alauda sub auris,
Nuntiat aptato ver nactum scindere dente,
Mane senis thalamos linquens Aurora mariti
Exprimat humentes fecundo rore capillos,
Caelestisque pluat tacitum dulcedinis imbrem,
Quo tumidae accipiant genitalia semina glebae.
Tunc procul ex alta glomerantes urbe columbae:
Et malus absit aper, tranansque ad Strymona nubes.
Proveniant gravido praegnantes mergite culmi,
Et sectae non ampla satis sint horrea messi.
Usque precor prono mea vota capessite nutu,
Quando renascentes ostendit vinea gemmas,
Insolitum prohibete gelu, vermesque malignos.
Ipse fovens teneras defendat pampinus uvas,
Ut cum vimineas aperit vim demia sepes
Rauca fluant multis ad praelum labra diebus,
Quodque cados quondam, repleat tunc dolia mustum.
Non rapidus clauso lupus insidietur ovili,
Non corti vulpes, nec adunco milvius ore.
Non apibus meropes, non melli taxo nec ursus.
Cumque expulsa novas quaerunt examina sedes,
Non longinqua petant fugitivo lustra volatu.
Demum quicquid habet reum meus ipse Menalcas
Annua multiplici cum fenore dona redundent.
Hoc bene de nobis pastoribus ille meretur,
Quos inopes fovet ac nutrit, quibus omnia pandit
Dapsilis ignotis etiam advenientibus hospes.
Solus hac tristes in tempestate camenas
Respicit, investes miseransque e sorde poetas
Erigit et miti largitur plurima corde.
Quod mihi iam caeso pinguent carnaria porco,
Et premit infusus natantia tigna siligo,
Immo quod hos habitat vitalis spiritus artus,
Illius innumeras pietati debeo grates.
Ni foret hic non ipse forem, mea pendet ab illo
Vita, velut salvo crescens in palmite botrus.
Ergo prius verso retro fluet Aedera cursu,
Nutantique ruens desidet vertice Beurus
Quam tanti, et moriens, oblitus dicar amici.
Si quicquam fragili poterit mea fistula culmo.
Tam mihi munificum semper cantabo Menalcam,
Donec in hoc vegetus palpabit corpore sanguis.
Utque sciat seris ventura nepotibus aetas,
Omnibus incidam per silvas carmina fagis.
Quod iuvenis tantum posset, quis crederet, Aegon ?
Scilicet hoc fuerat, primis quod parvus in annis
Quando meis festa pueris in luce coiret,
Contemptis nucibus, baculoque, pilaque trochoque,
Poneret in solis ludens solacia cannis.
Crescite crescenti dulces in cortice versus,
Perpetuosque dies nostro supereste Menalcae .

Quae meliora tuus furtim grex arva tenebat,
Hoc quod heri nusquam tu sis mihi visus in agro ?
Tamquam te lateat, quod rustica turba quotannis
Festum concelebrat, quo clausum pastor ovile
Deserit, et pingui convivia praeparat agno.
Hei mihi quid dicis ? video me Tityre ludis.
Ecce novae manicae, nova pera, novusque cucullus,
Et duo perones, testantes moenia merces,
Me pudet et doleo, quis me malus abstulit error ?
Immo sacerdotem, qui nostrae praesidet aedi ?
Hic per adhaerentes compressis naribus orbes
Inspecta tabula, postquam, quid nescio mussans,
Percurrit novies numeratam pollice dextram,
Illud ad hebdomadam nobis ait affore sacrum.
Saepe tamen reputans festorum lapsa dierum
Tempora, qua viridis turgeret imagine tellus,
Et quod strymoniae dudum rediere volucres,
Non adigi potui quin hoc ego credere nollem.
Adfuit Antigenes, Chromis, Alcon, Mopsus, Amyntas
Et rubeam indutus tunicam Corydonis Alexis ,
Astacidesque Micon , cui gallinacea cauda
Canduit in vario conum complexa galero.
Tu quoque nobiscum vellem Alphesiboee fuisses,
Magnaque vidisses ista certamina luce
Inter Bestavium Lycidam , quendamque Theonem ,
Quae tibi quando vacat si vis ex ordine dicam
Hoc age fac quaeso, sed quem, die ante, Theonem ,
Nam quis sit Lycidas multis iam novimus annis.
Ut ferum fatear, quo natus nescio patre
Matris enim, suus est ut caprae filius haedus.
Hoc scio, quod domino quondam servivit Iollae ,
Cui noctu exuvias, pictum furatus et arcum
Vix triiugum potuit fugiendo evadere lignum.
Iam teneo fragili solitus garrire cicuta,
Ridiculus toto fuit hoc in rure poeta.
Recte ais, at Latiis hac messe reversus ab oris
Quantas, audires cuperem, proclamitet artes,
Quam facili dicat se ludere posse camena.
Hic ubi iam plenas consedissemus ad obbas,
Et lenita fames, et pressa libido bibendi,
Intrat, et elato resupinus taliter ore
Incipit (intenti nos omnes ora tenemus)
Salve laeta cohors et praedita robore pubes,
Si foret ex vobis cui musica sacra placerent,
Qui velit aeternis sese immiscere poetis,
Dignaque perpetua modulari carmina lauro,
Me petat hac longe celeberrimum in arte magistrum,
Clarum laude virum, redeuntem ex Phocide vatem.
Quo sit Cirrha loco, qua sit, scio, parte Cithaeron ,
Quas Parnassus aquas habet, et quae numina Delphi .
Visus Pieridum chorus est mihi, visus Apollo ,
Inter quos medius sacras spatiabar ad undas,
Et mea de vivis tingebam labra scatebris.
Hinc novus emineo tot notus finibus auctor,
Qualem non usquam longissima protulit aetas.
Ipse mihi Thamyras , mihi Methimneus Arion ,
Et vetus Amphion , cedit mihi Thracius Orpheus ,
Insignisque Linus , quamvis pater adsit Apollo .
Praeferor hac cunctis iam tempestate poetis,
Quos Germana fovet, quos educat Itala tellus,
Nec mihi se quisquam potis est componere pastor,
Seu Latium certet, seu graecum ludere carmen.
Iudice si mecum certarit Tityrus Ande ,
Iudice se victum concedet Tityrus Ande ,
Nec mea Sicelides aequabunt carmina musae,
Quicquid et Ascraeus modulatur arundine vates,
Mille istis calamis haedos, et mille capellas,
Et totidem merui melioris vellera lanae,
Quaeque alia insanus posuit mihi pignora cantor.
Plura locuturo subitam collectus in iram,
Talibus insurgit Lycidas, et vocibus infit.
Quae mala te rabies, quae te dementia vexat?
Inter tot celebres ut faex et amurca Poetas,
Qualis coniferas inter saliunca cupressos,
Usque adeo falsis te tollas laudibus, ut te
Non pudeat tanto mendacia dicere fastu?
Nos nescire putas, qui sis, quae carmina possis?
Sic utinam, velut es nobis, tibi cognitus esses,
Et miser in caecis latitares bubo cavernis,
Nec tot habereris ludibrio oloribus, et non
Tam manifesta foret, quae nunc inscitia prodit.
Dic mihi pastorem vel tot de milibus unum,
Qui tibi victori pomum nucemve dedisset.
Tune malis aliquem potuisti vincere culmis?
Qui tot ubique moves quo cantas rure cachinnos.
Insani pro Castalio te pocula strychni
Credo bibisse, quibus tantum cepere furorem
Infatuatati animi, medicos non consulis aeger?
Tanta tibi fuerit saltem sapientia vellem,
Ut si quas aliquo squillas prodire sepulchro
Videris, has vellas, et ab hac te peste repurges.
Non tulit illa Theon transuersa tuentibus hirquis
Antigenis baculum furiosa mente prehendit.
Sed levior penna Lycidas mox prosilit, et se
Correptae citius propere tegit obice sellae;
Si vir es et forti qua tibi sub pectore virtus,
Aggredere, et minimum mihi curua in vertice crinem,
Aspice quam timeam, trepido quam corde pavescam,
Qualiter esuriens conspecto sorice felis.
Hac etiam oppressum pulsasset voce Theonem,
Nin senior subito se interiecisset Amyntas.
Quis novus hic, inquit, furor est? quae bella paratis?
Non volumus tantas inter vos surgere lites,
Pone Theon baculum, Lycida tu proice sellam.
Pascentes non ista decent convicia vates.
Si tamen insanire libet, contendite cantu,
Et iudicamus uter melior, promptum esse Theonem
Audisti, nec adhuc credo certare recusat.
Tu modo si quid habes, sed non temerarius, aude.
Non ita, tum Lycidas, fecundum rusticus imbrem
Orat, ubi emoriens fisso seges aret in agro,
Et quia non aliud possum hic deponere pignus,
Acratum hoc ferat ille pedum et mea pallia victor,
Tres nisi det victus ligulas, fac certet Amynta.
audeat ut contra vocalem stare cicadam?
Tres ego non ligulas, tibi tres promitto capellas,
Indic quem vis cumque diem, vel iudice Pane
Non timeo, veniam calamis et voce paratus,
Et faciam, ne plus hac me levitate lacessas.
Effugium quaeris, Lycidas ait, incipe si quid
Iam potes, et quem te iactas ostende poetam.
Vince, nec hanc (si quam ducis modo) neglige laudem.
Quod si vis prior ipse canam, tu deinde sequare,
Quae simul ac dixit; sublatam flectere vocem
Incipit, et nostras mulcere his cantibus aures.
(Ut sim rite memor, divae concedite musae)
Mirabar, faciles quid aprica per arva Napaeas,
Atque alias quot habent iuga, silvae, et lustra sorores
Cum Satyris Faunisque leves agitare choreas
Aspicerem, et solito laetas plus more capellas,
Egressasque feras mediis colludere campis,
Quidque, quod exsultans resonis in vallibus Echo
Tanta super densos iactaret iubila montes,
Cuique tuas tu Phoebe fides, Tegeaee cicutas
Aptares, cui me cantare Hymenaee iuberes.
Scilicet illud erat, modo quod geniale cubile
Sponsus init, celebratque tori convivia Daphnis,
Daphnis, quem genitrix conceptum Marte Lycoris
Quem tot sperarunt socia in connubia nymphae,
Plus tamen ante alias Dryope, Scyroque, Lyoque,
Et succensa, licet mediis, Galatea, sub undis.
Sed frustra, quoniam maioribus ille deabus
Dignus ab aethereis aliam detraxerat astris.
A patre iam dudum demissa Astraea tonante,
Induit humanam, Veneris sub imagine, formam,
Et se dissimulata deam, dignataque virgo
Umbrosis Triviae silvis comes ire Dianae,
Innocuos caste transegit Hamadryas annos,
Dum iuveni matura suo modo ducitur uxor.
Pande marite fores, pictos insterne tapetes,
Fuluaque splendentes suspende aulaea per aedes,
En venit omnis agri chorus, et tot ab aethere divi,
Thessalus ut plures non vidit Pelion unquam.
Ipsa Venus pulchro radiantem lumine sponsam
Ducit, et oppresso, gestit minor ire, decore.
Ante retroque leves Charites fragrantia nectunt
Serta, suam volucres matrem comitantur amores.
Una domi frendet tristi discordia vultu,
Se quoque non ad eam pompam indignata vocari
Cogitat abiecto formae certamina malo.
Non opus in Phrygiis pastorem quaerere silvis,
Arbiter ipse statim quae sit pulcherrima dicam.
Iudicio ignoscet victam se fassa Dione.
Curre citate dies, festinum labere caelum,
Optatamque diu cupientibus aduehe noctem,
Nec tu tunc adeo promptis Aurora quadrigis
Surge, licet longum vetuli pertaesa soporem
Amplius invisis nolles amplexibus angi.
Finge quid optares talem sortita maritum,
Ebria deliciis, desertique immemor orbis
Perpetua obductam sineres caligine terram.
Herculeis si tu poteras conceptibus olim
(Illicitis furtis) iussas duplicare tenebras,
Iam triplica, rogat hoc Iuno iustusque Hymenaeus,
Concipietur enim generosior Hercule proles,
Hic finem faciens iussit cantare Theonem.
Tunc miserum audisses illum disperdere carmen,
Ut melius duris scarabaeus strideat alis.
Cantus ei, ut quondam congressi ad flumina mures
Hostibus intulerint in margine proelia ranis,
Magna utrinque fuit, dictuque miserrima caedes,
Nos tamen interea compresso risimus ore
Tot vocum lapsus, incompositosque sonores.
Sed nihil iste minus tentis ad tempora palmis
(Sic quoniam tectas maior vox ingruit aures)
Garriit, et magnum se aequare putavit Homerum,
Gavisus veluti quassans crepitacula pupus.
Quid multa? unanimi lata est sententia voto
Victorem Lycidam, victumque tacere Theonem,
Hic meruisse negat, tres postulat ille capellas.
Gaudeo plus, quam si natum mihi Battulus agnum
Nuntiet, id veterem Lycidam potuisse sodalem.
Vivat et hac secum contentus laude fruatur.

Syl. Huc polypheme veni, quid in isto sole vagaris
Et tua nequiquam solo tegis ora galero?
Mollior hic requies, et opaca sub ilice tellus,
Et tremulas inter gratissima murmura frondes,
Hic etiam, si vis (fuit haec tua saepe libido)
Iam potes alterno mecum contendere versu.
Non magis exsultans tolles mea pignora victor.
Est nova disparibus tandem mihi fistula cannis.
Quem tuleras nuper cogam te reddere caprum,
Hunc tu pone, duos haedos ego pono vicissim.
Poly. Nil modo de tali dicas certamine Sylvi,
Non idem est animus semper, non una voluntas,
Maxima succensam rapit indignatio mentem,
Nec memini quod eram qua nunc ego concitus ira.
Est propior cantu fletus, non unica gutta
Sanguinis, incisum si quis me pungeret, iret.
Syl. Mirabar quid oves tanta iam voce fugares,
Totque precareris multae contagia pestis.
Dii melius dixi, quae te vesania vexat?
Sed nec adhuc cur sic irasceris audio causam.
Poly. Si potes exspectare, vagas dum vertero foetas,
Accipies, habet iste gregi mala gramina campus.
Syl. Hoc meus ut faciat pro me consuevit Hylactor,
Qui simul ac monstrata pecus, velocior Euro
Advolat, et claro fugientem pone latratu
Insequitur, donec repetitum cogat in agmen.
Poly. Nunc audi, iustum scio te non dicere factum,
Multa licet festis opera exercere diebus,
Quae differre nocet, nec fas nec iura resistunt,
Ut madidum dubio foenum subspergere soli
Aegrotum curare pecus, siccare novales,
Claudere migrantis fugitivam examinis uvam,
Et veniente aestu rumpens arcere fluentum,
Sicque vel ad sanctum crates transponere pascha,
Si modo sat pingues putrent uligine glebae.
Quod tamen hoc sacro Mariae sub vespere feci,
Exiguoque meos perones unguine levi,
Non aliter quam si divos Erebumque negassem,
Adfora resciscens nuper me Naso citavit,
Naso sacerdotum nequissimus, unus agrestum
Hoc in rure metus, nil curans numina iudex,
Et, nisi quinque darem gallos et quatuor agnos,
Me voluit vetiti prohibere a limine templi.
Nil me flere meum, mea nil querimonia iuvit,
Quin hodie hanc monitus cogebar solvere mulctam
Quod male dii vertant, ut primae morsus ofellae
Mors sit, et occlusas suffocet buccea fauces.
Syl. Quid iuvat iste furor, quid tanto accenderis aestu?
Talibus adde modum (pariunt incommoda) verbis,
Ne tacuisse velis, non est revocabile dictum.
Poly. Quae loquor hic, fido soli tibi credo sodali.
Syl. Esse scias magnum sacris maledicere crimen,
Quale sacerdotum genus est, electa deorum
Turba quidem, et tincti divino chrismate patres,
Quos omni obnixe debemus honore vereri,
Et quibus omnipotens iussit parere voluntas.
Poly. Quis tamen insipiens adeo deus eligat istos,
Sed taceo, volui peruersos dicere nequam.
Et quid si dicam? Stygias num trudar in undas?
Syl. Insanis Polypheme, tace, vel parcius illa
Fare, nec in iustos mala dic convicia divos,
Et quod paucorum scelus est, non obice cunctis.
Poly. Una omnes semper vexamur febre capellae.
Syl. Non minus a summo concessa tonante potestas
Ut libet aethereum reserare et claudere limen.
Poly. Non nisi furtivos habeant pro clavibus uncos.
Stertentemue queant postico fallere Petrum.
Syl. Sunt etenim nosti qui nostra piacula soluunt.
Et qui, quod magis est, invictum et cuncta potentem
Quinque deum verbis (o si quis talia norit)
Candidus angelicam panis mutatur in escam
Quod mistum fuit ante merum, dicentibus illis
Fit cruor e fixo qui Christi pectore fluxit.
Haec utique in nostram peraguntur sacra salutem,
Ut pia respiciant humanam numina sortem,
Ne tenera occidant gelidae vineta pruinae,
Ne pulsata gravi denutet grandine messis,
Ne lupus incurrat, mala ne pecus ulcera tentent.
Poly. Nostra sacerdotes curare negotia credis?
Annua ni caperent parientis fenora nummi,
Quasque gemens trabibus vix sustinet exedra fruges.
Nullus in aede foret cantus, nullusque precatus,
Et nudae starent sine luce et honoribus arae.
Nostra salus minime est illis, et commoda, curae.
Immo dolent gravidis si campus flavet aristis,
Vilia ne vendat dives frumenta colonus.
Praeterea multo quicquid sudore paramus,
Esuriunt et hiant ieiuni more leonis,
Sive lupi, e saltu qui visis imminet agnis.
Qui pecudes unquam caprimulgi, quique redivi
Acrius esugunt? quod eis est splendida vita
Fuluaque congeries plena seruatur in arca.
Nos vacuos querimur loculos, tenuemque culinam.
Omne quod in rure est, ad eos sic confluit aurum,
Qualis in effossas ab agro pluvia unda lacunas.
Sive obeat, seu vitales homo detur in auras,
Quicquid agunt etiam sit quantumcumque pusillum.
Maxima semper habent sine duro praemia callo.
Quoque magis capiunt, minus exsatiantur avari.
Credo si qua pecus rasam inter cornua frontem
Ferret, ut ex densis faceret glabreta salictis.
Syl. Nulla suis voluit deus esse negotia seruis,
Quae sacra non mundo temerarent membra labore.
Sunt, quos casta decet puro mysteria cultu
Attrectare, nec in nostra se volvere sorde,
Pastores nostri, quibus omnes subdimur agni,
Aequo animo si nos tondent mulgentque feramus,
Turpe suo aduersum pecus insultare magistro.
Poly. Non adeo patiens ovis est, placidissima quamvis,
Cui sua tondenti non subdere crura ligentur,
Quae non, si pungas subtercus forcipe vivum,
Calcitret, et contra vi, nisu, voce laboret.
Omnia quae memoras melius te novimus ipsi.
Non ego sum solis versatus semper in agris,
Me quoque viderunt aliquando moenia civem,
Et mihi sunt visae plures quam quattuor urbes.
Hic didici, ut nequeas meus ista docere magister.
Magnos (ut fateamur) eis debemus honores,
Et merito nuda simul omnes fronte daremus,
Quando bona regerent et nos ratione praeirent.
Non sunt quae fuerant in priscis tempora saeclis,
Cum veteres vixere patres, sanctique Prophetae,
Totque pio Christi passi pro nomine divi,
Quorum multa vides depictam gesta per aedem,
Et quam duxerunt omni sine crimine vitam.
Hic sua pauperibus Martinus pallia scindit,
Hic largus dispendit opes Laurentius, illic
Aurifer obrepit nocturnis praesul in umbris,
Clamque maritales iacit in penetralia dotes.
Dic quotus haec sequitur iam nunc exempla sacerdos:
Quo, videas, fundant Christi patrimonia luxu,
Quantis deliciis, quibus illecebrisque fruantur.
Scorta tegunt, pascunt catulos, volucresque ferasque,
Securi quicquid miseri patiantur egeni,
Hi licet ante fores clament, lacrimentur, et orent
Per quaecumque deus tormenta subivit Iesus,
Antiquo potius Baccho seruire videntur.
Nam veluti sicca fuerint a dipsade morsi,
Omnia distentam dimittunt vina per aluum,
Continuaque madent noctu ebrietate diuque,
Interea in pluvia pastor sitit, esurit aura,
It, redit, arcet, agit, vertit, fugit, illinit, ungit.
Quando petit prono serus magalia sole,
Illapso madidi perones imbre coaxant,
Pileus excutitur, suspensaque penula stillat,
Nil nisi liventi tunc mixtum lacte moretum,
Vel cum rancidulo, si festum, brassica lardo
Ponitur, aut fissis, si autumni tempora, rapis.
Ut sua tune habeant plorantes frustula nati,
Non saturi surgunt e mensa saepe parentes,
Nec manet esuriens quod posset lingere felis.
Et nisi cum sancti capimus libamina panis,
Non aliquod toto vinum gustamus in anno.
Ut taceam, mala quot nos infortunia sternunt.
Nunc aegrae moriuntur oves, nunc horrida grando
Sternit agrum, et scabri pereunt rubigine culmi.
Nulla sacerdotes talis fortuna molestat,
Qui sat habent ad quem stet cumque ciconia ventum.
Stulta ideo est pietas, quod festae imponimus arae,
Et tantas augemus opes, luxumque fovemus,
Quo male post egeat careatque domesticus usus.
Sed quod eis, dices, superis damus, hoc ego nunquam
Credo, quis excelsum tantus contingat Olympum?
Qui tot abest quot non ingens per milia saxum
Decideret septem, si quis demitteret, annis.
Hic saturi ambrosiis epulis, et nectare divi
Omnigenis semper pro voto rebus abundant,
Nec quod nostra volunt quicquam sibi donet egestas.
Syl. Non impune fuit cuiquam contemnere divos,
Quos certum est etiam tantillo munere flecti,
Multa vetustatis possunt exempla docere,
Quae quoties festum est nos plena audimus in aede.
Nec nostrum credas mendacia dicere Ianum,
Qui veneranda ferunt arcanis sacra locellis
Omnes huic testes plura et maiora loquuntur.
Nonne vides in quem demissa catenula fontem,
Et quos contigerit sacrorum cistula panes
Seruari et multos durare perenniter annos,
Et varios aegri pecoris sanare dolores?
Quae dum non voluit quidam olim credere pastor,
Nec dare prosaluo grege quem promiserat agnum,
Saxea diriguit mutato corpore moles.
Vera loquor, toti res est ea cognita ruri,
Nec procul hoc nostris spectata parentibus agro,
Exstat adhuc praesens, veniensque exstabit in aevum
Et grex et pastor primis ubi Bestava rivis
Exoritur, pavidi circum terremur agrestes.
Ipse ego praeteriens ibi vidi saepe viator.
Ignarusque diu verum pecus esse putavi.
Poly. Non ego tam simplex, nec ero tam credulus unquam,
Haec ut vera putem, vanae sunt omnia nugae.
Talia praetendunt capiendis retia nummis.
Syl. Esto, pios nunquam poteris reprendere fratres.
Qui sua pro vili bona deseruere cucullo,
Et tenuem malunt mendici ducere vitam,
Horum me miseret, non sunt ut ceteri avari
Accipiunt quae quisque potest dare dona colonus,
Caseolos, linum, pullastros, ova, legumen.
Nec tamen haec gratis, bona nobis praemia reddunt
Sontibus inferias facientes manibus orant;
Pluraque dant veniae pro solis milia verbis,
Quam pro tot nummis Romana Palatia mittunt.
Poly. Isti plus aliis nequam, peruersior ordo,
Quem penes omne scelus, vicium, crimenque fovetur,
Se tamen hic solum caelestia regna mereri
Iactat, et in divos sua vult post fata referri.
Non ita suspensae monstrant ante ossa tabellae;
Plena his calvastris trahitur carruca, nec usquam
Plus densis animas incursant daemones armis.
Syl. Non magis ausculto, nimis es Polypheme profanus.
Sat super his, Intrant sparsae coryleta capellae,
Ne quam praedo lupus prensam deducat, eundum est.

FEsta dies aderat, quae septem a paschate finit
Hebdomadas, primo surgens illuxit Eoo
Lucifer, et pepulit dubias aurora tenebras,
Cum sic Singlesio Pius est auditus in agro.
Ite novis laetae sub solibus ite iuvencae,
Quando salutares humectant gramina rores.
Quaerite quod dudum vobis immune vacabat
Pampineo sub colle solum, qua plurima surgit
Alnus, et incuruo sinuat se Sualma fluore.
Plena viret tellus alta quam saepe tuebar
Ut meliora forent hac vobis pascua luce.
Nunc errate meae per amoena rubeta capellae,
Carpite frondentes salices, cytisumque, thymumque.
Io io quam rutilum puro iubar aethere surgit,
Nulla minatur aquas nubes, iacet humidus Auster,
Lenior Eois immurmurat Eurus ab oris.
Plumbea sunt, quae non istud praecordia caelum
Exhilaret, quae non haec rerum oblectet imago.
Tam vario apricatur ager ridetque colore,
Tot florum species tot commiscentur odores,
Omnia quae mater produxit germina tellus,
Candidiore hodie testantur gaudia vultu.
Quin etiam densa querulae sub fronde volucres.
Dulcius assueto tenues modulantur in auras,
Nos quoque qui colimus crucifixi nomen Iesu,
Dulcia iucundo resonantes iubila plausu,
Sacra celebramus festae solennia lucis,
Qua pater omnipotens summum patefecit olympum,
Intonuitque novo rutilantes fulmine linguas.
Fixa colonorum pendent in postibus arma,
Stiva, iugum, vomis, rastrum, ligo, runca, securis,
Versaque dormit humus, missum requiescit aratrum,
Nulla racemiferas exercent pastina glebas.
Solennes induta togas plebs templa frequentas,
Et pia succensas rite offert munera ad aras,
Quas circum Tyrio fulgentes murice mystae
Vota precesque ferunt, sacrataque pocula libant:
Quae, quia non oculis possum, volo mente tueri,
Et praesens animo, licet absens corpore, plango
Pectus, et obstipos in caelum surrigo vultus.
Iam videor pictum super iride cernere Christum,
Qui e media nostrae testudine despicit aedis.
Hinc superas arces, hinc Infernale barathrum,
Efflet ut hoc patulis nigros e naribus ignes,
Illae transpicuam fundant per limina lucem.
Si non torta sacros globulos mihi licia seruent,
Quid quos Inda alios huc dactylotheca lapillos
Mittit, et insertum denos discriminat aurum?
Conveniant alii solitam post valla sub ulmum,
Conductoque vocent comptas Corydone puellas.
Seu posita faciant cursus certamina meta,
Vel quaecumque salax instaurat ludicra pubes.
Me iuvat hic solo modulari carmen in agro,
Et celebrem cantare diem, mihi Iuppiter adsit,
Non qui factus olor, qui fuluum versus in imbrem
Turpia commisit stupratis furta puellis.
Sed qui sidereo convexi e vertice mundi
Missus adest unus cum patre et prole creator,
Quo pia corda calent, atri perit umbra reatus,
Enthea bis seni quo quondam pectora fratres
Coeperunt, variasque hominum novere loquelas,
Et nova mulgarunt passi magnalia Christi.
Te precor alme deus, sacrum te numen adoro.
Quicquid es (haud equidem niveam te credo columbam,
Sed quod caeca nequit mentis comprendere nubes
Pneuma) tuos nobis praesens immitte calores.
Restitue algentis sopitum cordis amorem,
Conceptoque nigrae cedant fulgore tenebrae.
Sancte deus clemens et delectabilis ignis,
Grata laborantum requies, sincera voluptas,
Unica curarum maestique medela doloris,
Dulcia dans miseris in amaro gaudia fletu,
Hoc non cassa die, quaeso, sine vota reverti,
Si tota te mente colo, si credo fidelis,
Et facio mihi quae doctrix ecclesia mandat.
Te quoque virgo parens totius gloria caeli
Exaltata super divam regina coronam
Invoco, fida meis patrona precatibus adsis,
Fac precor, ut facili clamans exaudiar aure,
Difficile est aliquam sine te sperare salutem,
Quando quidem coniuncta pio tu mater Iesu
Sola potes nati iustum sedare furorem.
Virginea ostendis pressantibus ubera palmis,
Quae tenera infanti dederant alimenta puello,
Cum miser ad nudum gelido sub frigore foenum
Vagiit, et saevi fugiens edicta Tyranni
Angelico Phariam iussu properavit in oram.
His potes angustas aerumnas addere, totque
Qui materna tibi laeserunt corda dolores.
Ipse cruenta suo demonstrans vulnera patri,
Enumerat quae nos propter tormenta subivit,
Insultus, alapas, velamina, verbera, spinas,
Sputa, crucem, clavos funes, commixtaque felle
Pocula, quaeque sacrum transfixit lancea pectus.
Praeterea totidem recutitae opprobria gentis.
Tunc adeo clemens pater et placabile numen
Dicitur, ut nequeat nostrae non parcere culpae.
Tu modo diva fave, querulo succurre clienti,
Qui tibi, declivi quoties ego sole revertor,
Praetereoque tua venerabilem imagine quercum,
Offero compositam transversa ad clatra corollam
Et quando gravidis flavescit culmus aristis,
Quem primum secui gratus suspendo maniplum.
Parce quod exiguum nuper funale ferebam,
Cum fuerant casti solennia februa partus,
Et tibi tot faculae plenam luxere per aedem.
Scis quod nostra vorax mellaria perdidit ursus,
Et surreptus apum labor hoc nil profuit anno.
Cum redit Augustus, cum summa levaris in astra,
Maiorem herbarum portabit Amantia fascem.
Optime consolator ades, tua flamina spirant,
Intima nescio quis praecordia suscitat ardor.
Et penitas imo lacrimas e pectore cogit.
O super Hyblaeum dulcis mihi cura liquorem,
Et quascumque fabas huc miserit Africa lotos.
Non ita pingue sapit mihi lac, non suave moretum,
Non molles ita castaneae, non mitia poma.
Iam nihil in toto mundi placet amplius orbe,
Quod correpta sua dulcedine corda morari
Possit, non tanta est hac in tellure voluptas,
Quin mallem aetherea sublatus in arce locari,
Non ut quae divi potant ego nectara vellem
Ambrosiasue dapes, sed ut ipsius ora tonantis
Aspiciam, et sanctum caput hoc quod turpibus olim
Perfossum spinis, fuscosque rubente capillos
Sanguine concretum celsa in trabe triste pependit.
Perfida quid Iudaea tibi mitissimus ille
Fecit? quo meruit talem, dic, crimine mortem?
Quas ego pro tantis tibi poenas imprecer ausis?
Non quae iam tua sunt infernae sulpura flammae,
Donec in his vivis patiare miserrima terris,
Nec gravium visura modum finemque malorum
Exul in aeternum certa sine sede vageris,
Quodque facit semper te spes deludat inanis.
Non minus optarem venerandam cernere barbam
Incani, ex nihilo qui fecerat omnia, patris,
Qui vetus ante chaos fuit, et sine fine manebit.
O quanta illius bonitas, o quanta potestas,
Quantaque conspectis lucet sapientia rebus,
Quae faciunt alta toties ut mente stupescam,
Cum video certis vaga legibus astra rotari,
Tam variasque vices, quas fert natura refertque.
Nunc glacialis hiems, nunc feruida praeterit aestas
Fit nox, fitque dies, crescit, decrescit uterque.
Quae modo cornuta est, pleno mox orbe refulget
Luna, suasque regens iacit in terrestria vires.
Quis iubet eruptis segetes assurgere glebis?
Quis volucres tenui suspendit in aere nubes?
Quis pluviam decribrat aquam? quis fulmina mittit
Denique quis tantae sustentat pondera terrae
Ne cadat, et medias ne praecipitemur in undas?
Unus ab antiquo qui talia providet aevo.
Magne pater placido mortales respice vultu,
Proque tua, non pro meritis, bonitate tuere,
Quemque minaris eis miserans averte furorem.
Nam mala praesagi pastores omina dicunt,
Scilicet obscurum deperdere lumina solem,
Et fore perpetua nigram caligine noctem.
Haec eadem priscis es saepe minatus in annis,
Quodque secuta fides, pavidi videre parentes,
Sed facili tunc te flecti pietate sinebas,
Ut sua mox timido lux esset reddita mundo.
Hac quoque iam nobis, rogo, mansuetudine parce.
Haec et plura Pius viridis de cespite clivi
Elata cecinit non ut silvestria voce,
Donec praecipitans extrema crepuscula vesper,

Fau. DAphni meum forsan vidisti saepe Cilyndum?
Insignem bonitate canem, nullique secundum,
Quotquot vestra etiam tutantur ovilia Bessi,
Villosique Getae, latratoresque Molossi.
Daph. Albiolo clunes aspersum et crura colore?
Cui mutilae auriculae, nec levior histrice millus?
Fau. Hunc illum, placuitne tibi? robustior alter
Non fuit, et potuit volucrem praevertere ventum.
Mille mihi lepores, capreas, vulpesque prehendit,
Non ut in his parvis audax animalibus esset,
Non timuit viso concurrere cominus urso.
Hoc tutum custode pecus per quosque recessus
Pavit, et infracta est rapidarum turba ferarum:
Illius haec virtus certis mihi cognita signis
A caeco catulo fuit, ut quem Gallica mater,
Et similem fratrem primos e quinque cubili
Intulit, ille tamen post omnes lumina coepit.
Mortuus heu longam dormit sine fine quietem,
Qua Carthusiaci fruticosa cacumina montis,
Exiguumque patet praerupta in rupe sacellum,
Et vitreus flexo praelabitur Aedera cursu.
Quatuor ante dies laudata in pascua veni.
Quo puer in tractu dum venaretur Adonis,
Excitus e silvis medium sus fertur in agrum,
Quem gemini armabant, quanta in bove cornua, dentes
Hunc meus ut vidit, subito feruore Cilyndus
Ardet, et arguta tacitum dat voce latratum,
Stricta manu teneo nequiquam vincula, currit,
Meque reluctantem quasi per duo iugera tractat.
Donec missa levem concedit spira volatum.
Irruit infelix, et summos mordicus armos
Arripit, insultansque tenet, pugnamque lacessit.
Non mora, collectam frendens fera concipit iram,
Dextraque lunato medii secat ilia dente.
Protinus accurro, sed quid temerarius ausim?
Nil fuit in manibus mihi tunc nisi flexile vimen.
Ascensa auxilium sublimis clamito quercu.
Haeret adhuc hirto mordens in tergore victor,
Dum prolapsa cadunt per apertam viscera rimam,
Oppetit indigno gemitu, multumque cruorem
Fundit, et hinc parvo tristem post tempore vitam
Exanime ad fagum facta scrobe condo cadaver,
Hos in rugoso super addens cortice versus.
Fidus amansque sui custos dominique gregisque,
Raptorum terror devastatorque luporum,
Hic iacet insigni sublatus morte Cilyndus,
Ite canes alio, non hunc permingite grumum.
Daph. Me sine Faune queri, nihil haec te damna molestent,
Huc ades, et nostri contagia conspice saepti,
Quam misere infectus grex, et mutatus ab illis
Est ovibus, vestro quas spectans nuper in agro
Sub nullo dixti meliores ire magistro.
Fau. Hei quae ignava pecus neglexit inertia Daphni?
Nonne gravescenti potuisti occurrere morbo?
Et medicas adhibere manus, surgensque tenellis
Tuberibus vitium summa resecare novacla?
Nec sinere in totum pestem proserpere vulgus?
Certa tibi infectae morborum signa dedissent,
Ni tibi socordi non sedula cura fuisset.
Quam tu pone pigris vidisses pascere labris,
Inventoque ardens frictare in stipite tergum,
Huic propere explicitis quaesita per ulcera lanis
Impositum digito levisses providus unguen.
Daph. Ut seres habet ignoras, succede sub ulmum,
Dum redeo, mihi quid post saepta parumper agendum est,
Accipies qua sim deceptus fraude doloque.
Fau. Interea sparsas vado compellere tonsas.
Daph. In me nulla mali causa est, ego donec adessem
Quam potui impendi, mea quae vigilantia, curam.
Tempus erat flavas quo campus habebat aristas,
Et curua armati sudabant falce coloni,
Me quoque posthabitis ovibus mea farra vocabant.
Helcia, temo, iugum, radii, axis, tympana, canthus,
Feruida sollicitae fecere negotia menti.
Interea, tanti quando incubuere labores,
Conducto mercede pecus concredo Petulco,
Qui tacitum falsa condens sub imagine nequam.
(Hoc quod adepta mihi male rura faveret in agro)
Inque meae interitum caulae molitur, et omnes
Lanicio populatur oves, perque aspera ducit
Tesqua, per horrentes vepribus spinisque salebras,
Et quae plena malis prata et iuga noverat herbis,
Plus illi placuit cantans in messe Lycoris,
Et fucata genas Phyllis, quas saepe secutus,
Quando Cupidinei fructu potiretur amoris,
Deserta sine teste gregem sub valle reliquit,
Interea laesos sanies contracta per artus
Tuberat, et scabris surgit mentigo palatis,
Aspera sordentes obducunt tergora squamae.
Tempestiva linit nullus medicamina pastor.
Si qua dolens molli latus explicuisset in herba,
Viva statim veniens extraxit lumina coruus.
Cernis ut hic aries dubio vestigia gressu
Dirigat? ut geminae stent caeca in fronte cavernae?
Tunc et in affini qui pascit rure Philetas
Porrectis crustis, blandae et poppysmate vocis
Octoque verveces, dextras quibus abscidit aures,
Ne binae possent crenae mea signa videri.
Tandem (ne longa teneam te ambage) peracta
Tonsura segetum, vectis et in horrea metis,
Inscius et nihil hoc ratus intermissa revertor
Iamque exorta dies fuit, et sex altior ulnis
Sol tepidos nonam radios dispersit in horam,
Quas longinqua procul tondere per arua putavi
Nondum transpositis inclusas cratibus agnas
Repperi adhuc in quo cedens ego iugere liqui,
Cariceam ad casulam propero, iuvenemque requirens
Nil praeter lacerum in stratis offenso cucullum.
Fugit enim, et patrii repetivit ovilia pagi,
Hic modo subsiliens illata incommoda ridet,
Et sua, quae teneo, quondam fore pascua sperat,
Admiratus oves dimota crate recludo
Et voco, sed nulla recubantes voce moventur.
Sordida tum video fluere atro vellera tabo.
Et plenam illuvie pellem, scabisque rigentem.
Quos ego nunc divos, quae nunc ego numina poscam?
Quid miser aggrediar? de quo satis utile sumam
Consilium? vel quae poterit medicina parari?
Fau. Laeto sis animo, nec tantis sternere curis:
Quae pecudes sanent miscere unguenta docebo.
Daph. Sic tibi diva parens saluum tueatur ovile,
Dic mihi si quid habes, mea nil medicamina possunt.
Fau. Tondendi primum tibi sunt circum ulcera flocci,
Et vivo penitus purgandae flumine sordes,
Taetraque scabrities, tunc lotam cocta lupinis
Tingat amurca cutem, nigrumque bituminis unguen,
Et vagus argenti globus, et quae spissa ruborem
Pix habet, et vivum redolens terebinthina sulpur.
Nec gravis helleborus, candens nec squilla nocebit.
Et quibus ima panax in humo radicibus haere,
His potes amentis sucum admiscere cicutae,
Triticeamque simul puro cum fonte farinam.
Tristes quas papulae, quas insanabilis urit
Pusula (nos sacrum pastores dicimus ignem)
Continuo vivas resupinis obrue tergis.
Quodsi forte velis dubiam tentare medelam.
Retrogrados potes in testa contundere grillos,
Et graciles terrae vermes, superadditus illis
Anseris adsit adeps, acrique aspersus aceto
Viperei capitis cinis, hoc medicamine facto
Qua livere vides imbutum perline corpus.
Daph. Quae nam digna satis tibi praemia Faune rependam?
Quas referam grates? non me penes illa facultas.
Fau. Si maiore tibi possem succurrere vellem.
Daph. Ergo bonis avibus longos feliciter annos
Exige, meque tibi persuade semper amicum.

LOlle quis hic labor est, quos robora caedis in usus?
Aep. Iam defessa suae tempus dare membra quieti.
Et tepidum ante focum pigrae indulgere senectae.
Lol. Aepole quotquot in hoc terrarum vivimus orbe,
Extremum ante diem se dicere nemo beatum
Debet, et ex omni felicem credere parte,
Quantumcumque pecus propriis sibi pascat in agris.
Temporis illius memini, quo dives habebar
Et locuples pastor, mihi grex oviumque suumque,
Atque capellarum, pingues cum prole iuvencae.
Quid superest cernis, gravida his mihi forda sub alnis
Cum tenera pascit vitula, geminisque capellis.
Vix quibus obtentis dulci de limine pulsus
Hac nova constitui mapalia ponere valle.
Aep. Heu quis tanta tuis casus dispendia rebus
Intulit? unde tibi haec, refer, infortunia surgunt?
Lol. Quid referam? pauper facile in sua damna loquetur.
At dulce est fido curas aperire sodali,
Dant quoque nescio quae iusti solacia questus.
Aep. Aede, sed interea cessans depone bipennim.
Lol. Et tu faginei conside in caudice trunci.
Nemo est qui miseros plus contueatur agrestes.
Sera nimis tardo labuntur tempora sole,
Quae teneri portant maturos Daphnidis annos,
Vivus adhuc esset, vellem, pater, et mea certe
Candidior fortuna foret, nec talis egestas
Me premeret, mea me felicem rura viderent.
Omnia coeperunt mutata lege retrorsum
Ire, novisque modis veteres deponere mores.
Ne quicquam trepidus surdum reus ante tribunal
Lacrimat, et parvos numerat cum coniuge natos.
Dicere non ausim iam qualis aranea lex est,
Rumpit, at imbellis miserabile musca susurrat,
Et circumsperso manet illaqueata veneno.
Sex ego iuridicis nunc haesi in litibus annos
Divite cum Lycida, cuius magis ampla crumenae
Angustas mihi res fecit, contractaque saepta.
Triverunt, sed quodquod erat mihi, vile macrumque
Et vetulum dixere pecus, pretiumque dederunt,
Carius ut solum potuissent vendere tergus.
Aep. Non sic in media clamantes plebe loquuntur.
Cuique secant teneri pingui de carne iuvenci,
Et si effeta graves iam vidit vacca proneptes.
Lol. Hinc mihi corrasi quicquid fuit aeris, habebant
Verbosi rabulae, et poscentes munera scribae.
Aep. Qui fora, qui medicos sequitur, sit dives oportet.
Lol. Compositis tandem corrupto iudice causis,
Ut nec ei, nec lata mihi sententia cessit,
Cum modo sperassem vacuum instaurare bovile,
Vastataque nova replere propagine caulas,
Ecce potentatum sibi visus habere Philarchus
Ex alia pulsus nostra praefectus in urbe
Irruit, atque alias edicens quaerere sedes,
Me notis laribus, me dulcibus expulit aruis,
Horrida quae quondam densis spineta salebris,
Saepe mihi obtusum fesso fecere ligonem.
O quot ego his manibus truncos, sentesque vepresque
Euulsi, quantos a silva ad flumina campos
Aspicis, hirsuti viruerunt arbore saltus.
Vidisset Corydon, vis te male perdere dixit.
Quid facerem? nihil investes liquere parentes.
Praeter cariceam casulam, lacerumque caprile.
Et fecunda super murem Foenilia coniux
(Haec quoque solius venit cum dote iuvencae)
Magnam pullitiem peperit, bis quinque puellas,
Et totidem pueros, quibus omnibus ipse superstes,
Dum mea fata sinunt, miseram traduco senectam,
Me tamen ante velim crudelis Parca tulisset,
Et modo cum superis caelestem civibus arcem
Incolerem, nec inops tanta infortunia flerem,
Nil parvi de me possunt sperare nepotes.
Perditus heu omnis labor est, ego linquere cogor,
Et tam culta mei tenet alter iugera fundi.
Dii faciant ut sit quam nunc secat ultima messis,
Et subeant post hac tribuli, zizania, lappae,
Effetisque leves glebis dominentur avenae.
Aep. Non aliter faciunt quos imperiosa potestas
Tollit, et a magno qui nati stemmate surgunt,
Et veteri nobis se nobilitate colonis
Praeponunt, altoque volunt in honore timeri.
Lol. Unde haec nobilitas nostri mortalibus aevi?
Primitus ex uno est hominum patre nata propago,
Sumpsimus e putri nos omnes corpora limo,
Nostraque post eadem consumet funera tabes.
Una est quae reddit generosos mascula virtus,
Qua sine degeneres, etiam cum Caesare, reges.
Nunc ea quam rara est, immo quam nulla, videmus.
Haec nisi forte putes, altos equitare caballos,
Et segmentatas varie discindere vestes,
Omnia deliciis postponere, vivere porcum,
Praedari, spoliis inhiare, et temnere divos,
Per quae nobilior cunctis est gesta Philarchus.
Aep. Tutorem miseris illum venisse colonis
Audieram, periit paucis haec fama diebus.
Lol. Me mea, te tua spes, et opinio stulta fefellit.
Nullus ubique lupus, nullus sic noxius ursus,
Nec gravior nostras tentat contagio caulas,
Non adeo malus est aestivis floribus Auster,
Non immissus aper fonti, non grando racemis,
Non caper arboribus, non caulibus hispida campe.
Omnia devastat, vorat omnia, reddit egenos
Quot quot ubique sumus pastores agricolaeque.
Quae sibi cumque videt fore commoda, quicquid habemus.
Nulla iustitiae facta ratione piique,
Surripit, et vacuam, qualis leo, glutit in aluum.
Aep. Nil dubita, quondam sat habebit si quid Avernus,
Styx, Phlegethon, Cocytus, et ater possidet Orcus.
Lol. Nos illi serimus, metimus, diffindimus arua,
Glebosos occamus agros, et quicquid agendum est.
Cum redit hibernum, quo nix et frigora, tempus,
Iussa foco advehimus gemibundo robora curru,
Non tenuem dat aquam, veteris non crustula panis,
Plena licet putres onerent carnaria pernae.
Et volucris vivat collecti farris acervus.
Aep. Audio quod quidam Mantous Tityrus olim
Obtinuit blandis amissum cantibus agrum,
Si potes et quid habes, augustas carmen ad aures
Concine, compositas supplex meditare cicutas.
Forsitan hae poterint aliquam tibi ferre salutem.
Lol. Consulis in cassum, priscis id profuit annis.
Cum pius Augustus, cum clarus erat Maecenas
Carminum amatores nostrorum, ipsique Poetae.
Barbara iam currunt contemptis saecula Musis,
Est et iners vulgus, cantantes ridet agrestes,
Nec faciles tanto versus auscultat amore,
Quin et deficiens iam vox mihi defit anhelo,
Immissusque meas sapo suffocat avenas,
Porrectis nummis opus est, nil fistula prodest,
Dulcius infelix tinnire pecunia coepit,
Et plus quam calami rigidas inflectere mentes:
Aep. Nescio, te miseror, quod si mihi tanta facultas,
Quo possem tibi cumque libens succurrere vellem.
Et mihi praeteriens incommoda contulit annus.
Si tamen exiguum nolles contemnere munus.
Adiicerem foetam gemina cum prole capellam,
Quam procul in glauco cernis pendere salicto.
Et fecunda, duos quater est enixa gemellos.
Lol. Quas tibi pro tanta grates pietate rependam?
Constat in aduersis qui sit sincerus amicus.
Hunc cape nervosis curvatum cornibus arcum,
Dulcia dilecti quondam solacia nati,
Dum frueretur adhuc iuvenilibus integer annis,
Atque meas ducens nemorosa in lustra capellas
Depulit ex alta silvestres fronde palumbes,
Aut in signatum direxit spicula clivum.
Aep. Cogor abire, vale: si vis hoc vespere mittam,
Et tua secretas duces ad mulctra capellas.

Or. SI te nulla domi Charideme negotia cogunt,
Huc ades, et dubiis, ut amicus, consule rebus.
Cha. Inclusas stabulo mulget Silvina iuvencas.
Tota mihi in tutam iam nunc vacat hora quietem,
Quam soleo mediis semper dormire diebus.
Sed melior lento praestat vigilantia somno.
Dic modo, dum pronus rapidum sol temperat aestum.
Or. Huic te da tripodi, plenumque prehende culullum,
Non tepet, e gelida mustum puer attulit orca.
Cho. Non sitio, pingui distentus lacte tumescit
Venter, ut inflatum similet tibicinis utrem.
Or. Te puto cantorem quondam novisse Philetam,
Nasuta iuvenem facie, rectoque capillo.
Cha. Dicere plus de illo, quam tu me quaerere, possum,
Nam mihi conductus tres mercenarius annos
Seruivit, nec erat quisquam praestantior alter,
Non tantum sibi commissum curare bovile,
Infectoque gregi praesentem adhibere medelam,
Verum et aratores regere et frenare caballos,
Et nihil obliquo campum proscindere sulco,
Paruus adhuc quamvis nondum tria lustra peregit.
Utile servitium fuit illius atque fidele,
Donec compositis modulari coepit avenis,
Et totos animos solis aduertere musis.
Tunc omnis retro stabuli custodia cessit,
Omnis in utriculo cura incisisque cicutis.
Saepe quibus civit lascivam ad compita pubem,
Et nentes inter medius sub nocte puellas
Nil aliud faciens et labra et tempora trivit.
Corripui humane, secura quid otia ducis?
Cum tibi tot semper curanda negotia restant.
Liberae et aversae stant ad praesepia vaccae.
Altera in alterius truso furit ilia cornu.
Deberes acies feruente retundere falce,
Tosta foco tenerae conflectere vimina quercus,
Ut teretes fierent collaria vincula boiae.
Nulla vides ovis est, quam, si per devia deerret,
Haec quibus appendas curuanda e stipite ligna.
Et stipanda forent contorta cannabe lora,
Quod mea si nobis ut nequam commoda seruus,
Tu tibi prodesses saltem, discissa lacerna est,
Quam duplici posses bene tute reducere filo.
Et laceri sunt perones, me si qua rogares
Frusta mei corii vellem dare, tu modo tantum
Quos soleae incutias inspica ad lumina clavos,
Nec sine inutiliter parsum evanescere sevum .
Hos monitus surda nequiquam attentius aure
Audiit, et tacitum coepit demittere rostrum.
Quid tibi plus dicam? cum proxima reddita lux est;
Collectis sibi sarcinulis, mea saepta reliquit.
Nec possum quo scire loco quoque orbe moretur.
Audio ad Ausonios ipsum cessisse colonos,
Scilicet ut sciret compactis ludere cannis.
Credidit hac istic meliores arte magistros.
Or. Hinc modo collecti rediit ditissimus auri,
Non ut agreste decet genus, in similantibus undam
Vestibus, et viridi redimitus tempora lauro.
Audires quantis habitatos laudibus agros
Effert, quam laetas segetes, quam pinguia dicit
Pascua, nec nostris similem regionibus oram,
Nobilium foetam frugum pecudumque parentem
Luxuriare omni, ut felicia rura, nitore,
Tot quoque praeruptis ibi tolli moenibus urbes,
Quae miseros circum soleant ditare colonos,
Et quodcumque venit magno venale liceri.
Certe tam cupido mihi cor succendit amore,
Ut, mea si possem pecuaria ducere, vellem
Laudatas illo sub sole invisere sedes,
Et novus in tali terra considere pastor.
Cha. Sic tibi vesanam non possum credere mentem,
Dulcia ut exilio mutare novalia malles,
Atque peregrinos nostris praeponere fines,
Linquere certa, incerta sequi, sperareque velle,
Hoc cuius manifesta fides in rure salutis.
Si sapis hic maneas, mihi nota est Itala tellus.
Invida gens certe, quae quem Germania mittit
Pastorem insequitur, mistisque intoxicat herbis.
Id puer Antigenes probat, et quem Regius olim
Mons dedit, ut nostrae fieret nova gloria terrae,
Venturasque Iovis nobis praediceret iras.
Or. Quid si candidior me istic fortuna bearet?
Cha. Hac etiam, si vult, ea te regione videbit,
Si negat, Elysiis deges miserandus in hortis.
Non eadem omnibus est mortalibus illa. quod istic
Forte sit, ut dicis, nactus sibi multa Philetas,
Aurea non ideo credas ibi rura, nec Indum
Esse solum, vel quod fulua alluit Hermus arena.
Plures haec miseros quam reddit terra beatos.
Qui nihil asportat, nihil his deportat ab oris.
Sit nisi formosum qui vincat Alexin ephebus,
Ille novi poterit congesta referre peculi.
Qua scio, proh superi, vitiorum peste laboret.
Sunt etenim plures Sodomae pluresque Gomorrhae,
Miror eis alias ultores parcere divos.
Ipsemet Ausonios expertus abominor agros.
Tot fures, tot raptores, tot ubique latrones.
Or. Amplius in vestro non possum hic rure morari.
Qualiacumque alibi profugo mihi pascua sperem.
Scis ego qua pauper iam sollicitudine verser,
Et quam curta tribus merces mihi redditur annis.
Per longinqua procul ductis deserta capellis,
Speravique mihi melius succedere fatum,
Invenio peius, tandem bona sidera mutent.
Ut veni, petii, faciles estote coloni,
Nulla meus vestris grex fert incommoda fundis.
Extremos liceat fruticem tondere per antes.
Arrisere mihi simulanti gaudia vultu,
Dixeruntque tuas ubi vis hic pasce capellas,
Omnia nobiscum communia prata tenebis.
Hic ego tunc bifidi prope sordida flumina Gerae,
Quas habito cepi vicino a Thyrside, sedes:
Has modo, si memini bene, quattuor incolo messes,
Occupor assiduo studio, fidoque labore,
Nunc ago, nunc redigo, nullum sinit otia tempus.
Quae tamen hinc habeo non dicere commoda possum.
Nil premo, luxatum stat post praesepia mulctrum.
Caprigenum pecus est, quod frondea pabula quaerit,
Sed nihil hic praeter calui sunt gramina campi,
Omnibus una eadem gregibus fert pascua tellus.
Et nulla est ratio quam sint diversa palata.
O quoties patriae maesti reminiscimur orae.
Quas ibi delicias, et quae solacia liqui?
Mallem perpetua nigros fuligine postes,
Fumosasque habitare casas, audire perenni
Ligna crepare foco, raucum bullire lebetem,
Dum sitiens rapido tellus ardore dehiscit,
Diffusae gelida fagi recubare sub umbra,
Seu per opaca sequi pascentes lustra capellas,
Et dum stricta tegit nive frigidus arua december.
Et calidum nudas fornacem scalpere suras.
O ubi nunc onerant fissae lignilia quercus,
Et cadit incussis labefacta securibus ornus.
Horreo, venturum dum mecum cogito frigus,
Tot me tristis hiems aerumnas ferre coegit.
Nostrae solus opes grex est, non annua messis
Detonso stat gramen agro, mihi quaeritur aere
Quocumque indigeo, sed nunc rugosa crumena est.
Cha. Qua regione velis meliorem quaerere sedem.
Non alibi est, quod non habeat Thuringia munus,
Immo divitior cunctarum opulentia rerum,
Quas humana sibi natura requirit, abundat.
Praecipue in nostris fecunda superfluit agris
Fertilitas, plenumque profundit Copia cornu.
Alma inopum nutrix tutusque Erffordia portus,
Vicinasque super tantum capit erigit urbes,
Quantum luxurians inter pecuaria taurus,
Confluit, ut facto sublimes agmine sturni.
Suppetit omne penus, lac, caseus, ova, butyrum,
Plenaque concisis stillant carnaria porcis.
Ut taceam, pyra, poma, nuces, aliasque feracis
Autumni dotes, raphanos, rapacia, napos,
Totque olerum capita in magnis coacentia vasis.
Et quamvis bona sit laudandi copia vini,
Cocta tamen sapidum dant nobis hordea potum.
Qui toties hilares facit insanire colonos.
Adde quod Aonides huc concessere sorores,
Et resonam praeses citharam asportavit Apollo.
Incipiunt multi iam nunc cantare Poetae.
Or. Quis tamen his sit honor, quae sit reverentia vidi.
Haec eadem nocuit mihi res, quod plurimus osor
Me petit, et limis caprilia devovet hirquis,
Seminat aegolethrum, roratas inficit herbas,
Longius hic tutum non est mihi ducere tempus,
Attamen ad patrios formido reducere pagos,
Non quod perdiderim sectas, velut Astachus, aures,
Sed quia me densis non audeo credere silvis.
Audio quod multi pecus amisere coloni.
Occidit Eurynomus miserorum tutor agrestum
Qui rapidos arcere lupos, saevosque latrones
Tollere consuevit, nostrumque caprile tueri.
Paruus adhuc nondum maturos filius annos
Induit, et magnis corpus non competit armis.
Hac tamen apparet pubescens indole virtus,
Nil ut eo sit opus quondam rectore timendum.
Non dubito clari fortissima robora patris
Concipiet, latosque potens tutabitur agros.
Interea quocumque loco nova pascua quaeram.
Haec bona confini quoque magnificantur in ora,
Ardua coctilibus qua moenia surgere muris
Dicunt, et riguus campum percurrit Elister.
Multae ibi sunt salices, multus cytisusque, thymusque.
Et sua pro quovis grege pabula, pulchraque tecta,
Nec velut hic fragili fultae tibicine villae.
Est et ibi Hessiaco Batti de monte profectus,
Qui plenum locuples custodit ovile Sibotus.
Et centum propriis includit cratibus haedos.
Hunc facilem fessas admittere spero capellas,
Et quas obiciam primum mihi credere frondes.
Cha. Quo male sane velis isto migrare sub aestu?
Longa via est, ductis rimis sitit arida tellus,
Confectumque pecus, mala quod contagia vexant.
Deficiet medio prima intra milia tractu.
Esto quod appuleris tandem, vitabitur aegrum.
Or. Seu valeat, seu deficiat, stata vota sequemur.
Gratus, iacta mihi quicquid dabit alea, tollam.
Putida si scabies, vitiosaque pustula surgit,
Id commune malum est, et plura caprilia tentat,
Ite meae peregre, tenues licet, ite capellae.

QUis nocturna repens astra fugat nitor?
Unde illud mediis in tenebris iubar?
Summo qualis ab axe,
Claros sol radios iacit?
Quo nam praeveniens ordine Lucifer
Tanto praeproperum lumine fert diem?
Ortus numquid Eous?
Num Titonius hic rubor?
Quae symphonia, quae musica, quod melos,
Quis concentus hic, et qui numeri sonant,
Quae vox, quae citharaeque,
Tam dulces recinunt modos?
En sunt angelici, sunt video, chori,
Demissi supero vertice nuntii.
Quae nam iubila fundunt,
Quae mandataque perferunt?
Quid pastoriciis approperant casis,
Et circumuolitant lanigeros greges?
Arrecta aure stupescunt,
Miratique timent viri.
Io Io quam bona, quam laetaque nuntia,
Quam iucundaque, quam magnaque gaudia,
Tristi desuper orbi
Hic fert caelituum globus,
Assertorum hominum, seruaque perditi
Rupturum populi vincula vindicem,
Summi viscera patris,
Natum virgine iam deum.
Quem repleta sacro pneumate concio
A tot pollicita est affore saeculis,
Quem captiva vetustas
Clausis poscit ab inferis,
Hoc signum, lacera non procul in domo
Foetam cum tenera prole puerperam
Istac inveniemus,
Una cum socio viro,
Qua Iudaea tribus, parvaque civitas,
Assurgens humili culmine Bethleem
Per declive cacumen,
Vicinis patet accolis.
O multis celebrem nominibus locum.
Hic felix Iacob pavit oves suas,
Hic coniux sua Rachel,
Iessaeusque cubat cinis.
Hic clarus lyrica rex fide nascitur,
Qui fuluas domuit pastor adhuc iubas,
Immanemque gigantem
Forti fudit humi manu.
At natale solum nunc geniti dei
Cunctis perpetuo tempore finibus,
Excelsam super aethram
Notescit nova gloria.
Heus nos o properi nos comites viri
Haec et nostra libido
Ipsam visere Bethleem.
En ut certa fides, veraque ut omnia
Haec est ipsa, papae, mater, et hic puer,
Tectos condite vultus,
Quis tantos radios ferat?
Sic immixta rosis lilia candicant,
Sic gemmans facies Persidos arboris,
Primo vere renidet,
Sic floret redolens citrus.
Haec tu femina, quam vaticinans deus,
Post iam facta statim sidera, prodidit
Calcati caput anguis
Trituram domino pede?
Haec tu, quam tot ab hinc enthea saeculis
Praesensere sacro pectora numine,
Praesagaeque Sibyllae,
Nec phoebi tacuit tripos?
Haec tu virgo, novos quae reparas dies.
Tu Iessaea ferens virgula flosculum,
Tu magni Solomonis
Caro dente nitens thronus.
Tu falsis rutilans ignibus es rubus,
Tu sicco madidum vellus es in solo,
Tu monstrosus Aaron
Natis stipes amygdalis?
Haec tu porta manens clausa perenniter,
Tu signatus es is fons vitreis aquis,
Tu non peruius hortus,
Et qui sunt reliqui typis
Salve, salve iterum sancta dei parens.
Salve iam posita candidior nive,
Formosissima virgo,
Et pulcherrime tu puer.
O immensa nimis, miraque caritas,
Quae felice tui te patris e sinu,
Summa traxit ab arce
Et rerum dominum compulit omnium,
Propter foeda levis crimina servuli,
Hunc assumere limum,
Et taetrum chaos ingredi.
Tantae molis erat, tantus erat labor
Amissae miseros reddere gratiae?
An tanti fuit unquam
Humanum superis genus?
En quem siderei non capiunt poli,
Qui quassum tonitru concutit aethera,
Infans vagit homuncio.
Qui se cuncta replens condita sustinet,
Per quem ne gracilis musca quidem famet.
Paruo lacte fovetur,
Materni indigus uberis.
Nunc o sancte puer, maxime parvule,
Omnes unanimi te prece poscimus,
Placato bonus ore
Arride famulis tuis.

REptilium, quae dente nocent, ictuque, ferarum
Tum varias formas, tum noxia vulnera, quis hae
Incautos perimant homines, illisque rebelles
Pestibus antidotos, mihi multos inter amicos,
Quos consanguineae iungit vicinia stirpis,
Care Hermesianax, facili veraceque Musa
Et candente libens ac promptus pectore dicam.
Ergo laborantes in silva et rure coloni
Te medicum obseruent, ut si qua ibi agentibus illis
Mortiferos rabido dentes inflixerit ore,
Abs te morborum medicamina certa suorum,
Quae prius ipse meo didicisti carmine, sumant.
Fama est multiplici variata phalangia forma,
Omneque serpentum genus, et quae cetera turba est,
Quae letale fovent, fundunt, spirantque venenum,
Anguipedum fuso prodisse cruore Gigantum,
Dum contra superum tollentes arma Tonantem
Illius trifido tererentur fulmine, si iam
Phocaici quondam prope sacra fluenta recessus
Non ficta Ascraeus cecinit mendacia vates.
At largos puncti facientem corporis imbres,
Atque unca invisum post tergum cuspide vermem,
Filia Titanis Coei Latonia diva
Produxit, celeri quando festina volatu
Boeotam impeteret quo perderet Orionem,
Quod puram ille deae vestem sordente sit ausus
Attrectare manu, Latitans hinc scorpius ille
Occultas tacite insidias mortemque paravit,
Et solidam fixo percussit acumine plantam.
Cuius lucida nunc, ceu venatoris, imago
Ardua praecincto micat inter sidera telo.
Quodque venenatum non magno reptile nisu
Omnibus ex stabulis, ex quolibet imo cubili,
Seu stratum sit humi, seu sit sublime, fugaris.
Tunc ubi torrentes, Phoebi vitaveris ignes,
Et scissos fugiens per agros tua membra locaris
Congestis facto stipulis sub nocte grabato.
Aut densos quando colles extremave vallis
Iugera, qua talis reperitur plurima pestis.
Nempe per umbrosas silvas per opacaque lustra,
Aut aequas ubi planities et densa vepreta,
Quae primum surgens herbarum foetus inumbrat,
Transieris, siccam tunc dorsi exuta senectam
Bestia segne trahit molli ceruice volumen.
Cum tepido sub vere suum modo liquerit antrum,
Et caliganti male cernit lumine, sed cui
Arrosus mox feniculi sua robora caulis,
Atque novum reddit, qualis fuit ante, vigorem.
Noxia serpentum redolenti spicula thymbra,
Ceruinique gravi cornu nidore fugabis.
Et siccum accendens gagatae quandoque lapillum,
Quem consumentis non exedit impetus ignis.
Multifidam filicem crepitantibus inice flammis,
Aut imas viridis libanotidos accipe fibras,
Tantundemque acris nasturci, his iunge duobus
Aequali capreae iam iactum pondere cornu.
Aut exsiccantem nares cerebrumque nigellam,
Interdum sulpur, foedum quandoque bitumen,
Ut sumpta aequali pendantur singula parte.
Vel tu threicium flamma succende lapillum,
Qui licet irriguis mersus tamen ardet in undis,
Expressaque statim restinguitur unctus oliva,
Huc quem fluctisoni mittunt a littore Ponti,
Qui, rude vulgus, ibi vescentes carne magistri
Pascendi pecoris sua post armenta sequuntur.
Praeterea graveolens candentibus in dita prunis
Galbana, et ignitum faciens urtica dolorem,
Dentatisque cedrum maxillis sectile lignum,
Omnibus invisum serpentibus efflat odorem.
Istis auxiliis cava lustra nigrosque recessus,
Ac omnes tali purgabis peste latebras,
Et placido prostratus humi satiabere somno.
Sin haec difficili constent non prompta labore,
Atraque nox subitis tellurem contegat alis,
Finitisque operis dulcem tibi forte quietem,
Ut sua defessis redeat vis artubus, optes.
Tunc iuxta virides sinuosi vorticis alueos,
Amnicolam nepetam per obesas collige ripas,
His ea quando locis nascatur plurima, nanque
Udis laeta labris, et amoeno flumine gaudet.
Aut tibi casta salix, pulchro quae flore renidet,
Praebeat instrata securum fronde grabatum.
Sic quoque montanum polium, cuius grave spirans
Horret odor, nomenque suum quae debet echidnae
Herba, et ab Euxina quae fertur origanus urbe,
Quaecumque illarum decerpitur obuia, prodest.
Quin etiam multo per aprica cacumina flore
Ridens abrotonus, pecorique grata petitum
Pabula serpillum, molli quod pascitur horto,
Atque suas circum radices figit, et hirtis
Expassum foliis pendentia brachia fulcit.
Praestat item exiguam circumlustrare conyzam
Viticeasque comas, et spinosas anagyros,
Sic et punicea sectis ex arbore ramis,
Regalisque amplis licet hastae frondibus uti.
Accipe item innocuo medicantem frigore strumum,
Atque invisa pigris Scyra prima aestate bubulcis,
Quod tum, si pascens armentum has ederit herbas,
Praecipiti fuerat per inhospita devia cursu.
Hac ratione etiam densi coma pinastelli,
Cuius amarus odor longas effertur in auras,
Quaeque venenato fugat occurrentia morus.
Atque haec sola tibi substernenda decenti,
Quod struis in vacuo pernoctans rure, cubili.
Porro suspectas potes obturare cavernas,
Ut prodire foras timeant, nec sibila tollant
Colla tibi, si cedrinas in fictile baccas
Triveris, huicque tuos tibi cautus inunxeris artus.
Vel grave spirantis si germina pinastelli,
Siccaque quae incultis campestribus intiba surgunt
Palladio intuderis, facturus ut ante, liquore.
Hoc quoque cana modo tibi saluia proderit, et quae
Multa fere solas radix pretiosa Cyrenas
Incolit, et grato medicinam exornat honore.
Cunctarum doctrix etiam experientia rerum
Prodidit, et testans non vanum comprobat usus,
Vulnificus procul infesto quod porcus odore
Effuget horrendos cogatque facessere dentes.
Quod si rodentes olus et frondentia vermes,
Tetra quibus virides depingunt terga colores,
Vel tenerum florem per agros venientis hibisci
Triveris, hincque tuum colleveris undique corpus,
Tuta dabis dulci securus membra quieti,
Nulliusque ferae metues lacrimabile vulnus.
Iniectosque in parva duos mortaria ramos
Nobilis abrotoni non fessa contere dextra,
Aequalique oboli nasturcia pondere misce.
Sic quoque ducentis lapidem nova semina dauci,
Hincque breves faciens rotulas pallente sub umbra,
Quae tamen admisso sit libera flamine, sicca.
Quas, postquam aruerint, rursum tere, deinde perunge;
Quandoque in triviis generandae dedita proli
Reptilia aspicere est, secum coeuntia, quae si
Figlinae caute tollens immiseris ollae,
Egregium antidotum contra illa venena repones.
Sed superadde bonae cervino ex osse medullae,
Vel pinguis, caleat quod adhuc a caede, cerebri.
Triginta quantum possum sustollere drachmae,
Quattuor heminas praestantis odore rosacei,
Cuius facta semel, bis, terue expressio praestat,
Splendentisque olei, crudis quod fluxit olivis,
Tantundem, et purae dodrantem his adiice cerae.
Haec bene Feruenti celer omnia concoque vase,
Squamea dum liquidi mollescant membra draconis.
Dehinc fabrefacta tibi mola sit, qua cuncta terantur,
Turbenturque simul. sed acutas exime spinas,
Quandoquidem his atrum soleat pendere venenum:
Hoc ex ungento tua colline membra, deinde
Te poteris tuta semper conferre salute,
Vel cum succisae torrenti messis in aestu
Dives ad areae opus scrutante profunda tridente
Stramina congestum cillens instraris aceruum.
Sin his non uncto fortassis corpore succis
Acribus aspidibus ieiuno occurreris ore,
Illud quando malum mortales turbat et angit,
Et letum effugias, cauta cito mente recurre.
Porro ex vipereo, quod noris, germine peior
Femina, quae veluti maiori accenditur ira,
Sic vehemente magis fert noxia vulnera morsu,
Et plus gliscenti se cauda et corpore voluit,
Unde citatior hac ictos mors occupat artus.
Noxius est autem reliquo plus tempore morsus
Obseruandus, ubi vectori proxima Tauro
Turba, subexoriens monstrarint Pleiades astrum,
Sive ubi cum catulis tacite apricantibus olim
Nil cum pasta suis furtim insidiosa cavernis.
Dipsas dormierit, et quando famelica prodit,
Vel satiata redit, ne tum, tibi consulo, saevae
Ullis in triviis occurreris obuius unquam,
Cum durum fugiens morsum ignescentis echidnae
Frendit echis, vel ubi feruente libidinis aestu
Saevo dente sui resecat caput illa mariti.
Ast ubi post vegetam coeperunt pignora vitam,
Iamque propinqua adsunt maturi tempora partus,
Indignam cari mortem ulciscentia patris,
Erosa miserae nascuntur matris ab aluo.
Sola etenim vivo gravidatur vipera foetu,
Mortua cum reliquum passim genus ova reponat,
Squamigerosque greges per inhospita tesqua propaget.
Tunc etiam caveas horrendam quando senectam
Exutus serpens renovata pube resultat.
Vel quando aeripedum timidus fugit ora ferarum,
Mortiferoque hominem petit acriter incitus ore.
Maxime enim longas ducenti corpore spiras,
Tunc indignantes cerui, capreaeque sequuntur,
Atque per omnia quae colit illa cubilia pestis,
Horribili accelerant flatu, strepitanteque roncho.
Praeterea candens nive et asper vepribus Othrys
Rufis reptilibus scatet, et cava vallis, et altae
Ac rigidae salebris rupes, nemorosaque saxa,
Qua sitibundus, et haud uno apparere colore
Visus seps habitat, seps semper concolor illi,
Qua subfossa tenet tecta atque cubilia, terrae.
Ex illis quota pars saxosi concava clivi,
Paciferoque deo congestos servat aceruos,
Atque gravem infligit morsis mortalibus ictum.
Nec faciles cuiquam sine noxa adiguntur aculei,
Imo malum diri fundunt in membra venenum.
Terrestres alii cochleas similare videntur,
Sunt alii viridi quos pingit squama colore,
Oblongumque fabre vario facit ordine circlum.
Plerique, in bibulis quod delicientur arenis,
Quodam ceu leprae spiras albore scabrescunt.
Nunc age terribilem sitientibus aspida squamis,
Pestile plus aliis hoc ex grege reptile, nosce,
Formidabile cui corpus, tardumque volumen.
Quandoquidem transversa via est, prolixaque ventris
Spira, veternosi nivere videntur ocelli.
At simul ac facili forte observaverit aure
Vel minimum strepitum, segnes a corpore somnos
Excutit, et teretem sinuat mox aspera tractum,
Horrendumque caput, porrectaque pectora tollit,
Tam procera, extensa queunt quam bracchia duci.
Tantaque crassities est, quantum missile telum,
Quod faciens hastas docta faber expolit arte,
Pro trucium horrisona taurorum, et, caede leonum.
Squalidus inter dum color albet, saepe virenti
Cum maculis, saepe est cineres imitante figura,
Nonnumquam ardenti veluti succenditur igne,
Idque nigra Aethiopum sub terra, quale refusus
Nilus saepe lutum vicinum in Nerea volvit.
Praeterea geminae, calli instar, fronte carunclae
Haerent, sanguineis scintillant lumina flammis,
Turgida squalet item ceruix, grave sibilat ipsa
Bestia, dum certam vomit ira concita mortem,
Quattuor hinc intra maxillae concava dentes
Radices fixere suas, quos iuncta quibusdam
Pelliculis tunica obducit, triste unde venenum
Effundit, si forte suo haec approximet hosti.
Nec tamen ulla vides impressi vulnera morsus,
Nec dignus fatu tumor ictum corpus adurit,
Sed qui laesus homo est citra omnem fata laborem
Claudit, et ignavo moriens torpore fatiscit.
Solus eam potis est ichneumon vincere pestem,
Cum grave cautus ei bellum parat, aeditaque ova,
Quae fovet in multorum hominum insuperabile letum,
Omnia fracta terit, mordaceque dente lacessit.
Tale autem ichneumon animal, velut acrior ictis
Quae cicures alta prendit sub nocte volucres
Qua struxere suum supra tabulata cubile,
Et parvam abscondunt sobolem fotricibus alis.
Ast ubi Niliacos inter decernere iuncos
Cum feruente suis de moribus aspide tentat,
Altas continuo sese demittit in undas,
Submersoque petit limosum corpore fundum,
Et sua defoedat contacto tergora caeno,
Dum rapido villum desiccet Sirius aestu,
Atque paret rigidos facienda ad vulnera dentes.
Tunc praetendentis linguam, horribilisque colubri
Impetit aduersum caput acri mordicus ore,
Aut algosa trahit deprensa in flumina cauda.
Hic quoque vipeream, quae cernit acuta, figuram
Aspicias ut non uno se corpore prodat,
Et nunc haec longum, parvum trahat illa volumen,
Nec pare consimiles forma sit ubique dracones
Cernere, nam gignit nostra haec Europa minores.
Tum qui molle supra praetendant cornua guttur,
Et quodam candore micent, alii ad scopulosos
Scironis montes, alta et Pammonia, et ipsum
Riphaeum, et dictum corvi cognomine pagum
Et canentem habitant Aselenum, quin et alumna
Fert Asia ultra tres longis qui tractibus ulnas
Se tendant, rigidum quales Bucarteron, atque
Arduus Aegagees, et celsus Cercaphus intra
Se multos refovet, quorum satis ampla patescunt
Femina pone trahit ceu mancam vipera caudam
Perpetuo duris horrentem tergora squamis,
Et per opaca pigrum raptat dumeta volumen.
Ipse sed acre caput mas fert prolixior illa
Quandoque, et quandoque minor, sed non ita lato
Ventre patet, mutila est similisque per omnia cauda.
Prolixi semper tractus, similes quoque squamae.
Atqui irritata quoties excanduit ira,
Sanguineo facies oculique rubore coruscant,
Diffissaque micans celer incrispanteque lingua
Obliquam sinuat postremo in corpore caudam.
Hinc miseras faciens iter edit turba querelas
Accepto ex morsu. geminos, nerui instar, acutos,
Triste quibus virus iacit, ipse, at femina plures
Ore suo dentes habet, hos perpendere latos
Icta ex carne licet, porro ipso ex vulnere quaedam
It sanies, quae nunc pinguis, nunc esse cruenta
Cernitur, et nullum praefert quandoque colorem.
Sed quae circumdat plagam caro, turgida moles
Tollitur, interdum rubicunda, palamue videtur
Livida, non nunquam quodam velut hydrope gliscit.
Praeterea quales ambusto in corpore bullae
Exteriore solent summatim emergere pelle.
Inde subexoriens plagam et vicina, putredo
Occupat, et tristem ciet in praecordia mortem.
Aspera quandoquidem vehementer, et ignea noxa
Totum corpus edit, miserae arcto ex gutture voces
Perstrepitant, caecaque caput vertigine nutat
Multaque debilitas membra, anxietasque fatigat,
Et gravis oppressum vexat caligo cerebrum.
Arida faux, saepe extremos it frigus in ungues,
Atque hiberna statim cadit omnes grando per artus,
Crebri etiam bilis vomitus, fit pallidus aeger,
Atque imitante nives circum sudore madescit.
Plumbeus est aliquando color, quandoque nigrescit,
Fusilis interdum similatur floribus aeris.
Nunc potes astutum insidiatoremque cerasten
Noscere, vipereum veluti genus, huic quia dispar
Non is corpus habet, sed quatuor aut duo profert
Cornua, cum mutila videatur vipera fronte.
Squalidus albenti color est, bibulis sub arenis,
Vel qua facta rotis via longa sub scrobe dormit.
Ex iis alter echis velocibus obuia spinis
Recto terga tibi prolixus tramite ducit,
Sed medio diffusius hic se corpore voluit
Curuum errans per iter resonantibus aspera squamis.
Qualiter aequoreo longissima gurgite navis,
Quam violentus agit nunc huc nunc Africus illuc,
Pellitur, et laterum gemibunda fragore suorum
Extra sulcandas sinuose fluctuat undas.
Is si forte gravem serpens impresserit ictum,
Fit similis clavo tumor, obscureque levantur
Pustulae, et afflicta non magnum parte dolorem
Exagitant, verum tristis magis inguina tentat
Atque ambos poplites labor, et pallente colore
Exanimis fractisque fatiscens viribus aeger
Conspicitur, ter tresque dies superum aethera cernit,
Raroque conceptam fugit hoc ex vulnere mortem.
Qui noscenda sit hinc serpens haemorrhois audi.
Rimosas colit illa petras, sibique aspera tecta
Et modice pendens facit inflexumque cubile.
Unum longa pedem, totoque gracillima tractu,
Ignea quandoque est, quandoque est candida forma,
Constrictumque satis collum, et tenuissima cauda.
Bina supra gelidos oculos frons cornua profert,
Splendentum quadam radiorum albentia luce,
Silvestres ut apes populatricesque locustae.
Insuper horribile ac asprum caput horret, et instar
Ipsius oblique sua parvula terga cerastae
Claudicat, ex medio videas appellere dorso
Paruum navigium, terit imam lubrica terram
Aluus, et haud alio tacite trahit ilia motu.
Ac per arundineum si transeat illa grabatum,
Protinus, horrendos ubi mordens intulit ictus,
Decolor accurrit species, quaedamque nigredo,
Anxia corda dolent, gelidae sitis ingruit undae.
Quin et sanguinei prima sub nocte fluores
Ipsis prosiliunt ex naribus, auribus, ore,
Vesicaque simul, quae sunt in corpore plagae
Rumpuntur, quadamque cutis fuligine marcet.
Ergo cave, imprimisque suum ne femina virus
Invomat, haec quoniam diro quem presserit ore,
Ignitas queritur gingivas, atque per ipsos
Erumpens ungues miro fluit impete sanguis,
Et male olente madent foedi putredine dentes.
Quondam animosa Helene cygni Iovis incluta proles
Eversa rediens Troia (nisi vana vetustas)
Huic indignata est generi, Pharias ut ad oras
Venit, et aduersi declinans flamina venti
Fluctivagam statuit iuxta Nili ostia classem.
Nanque ubi nauclerus se fessum forte Canobus
Sterneret et bibulis fusus dormiret arenis,
Laesa venenosos haemorrhois impulit ictus,
Illaetamque tulit letali dente quietem.
Protinus oviparae cernens id filia Ledae
Oppressae medium serpenti feruida dorsum
Infregit, tritaeque excussit vincula spinae.
Quae fragili illius sic dempta e corpore fugit,
Et graciles haemorrhoi obliquique cerastae
Ex hoc clauda trahunt iam soli tempore membra.
Iam quae Sepedonis species sit, qualeque corpus,
Accipe, diversa tractum ratione figurat.
Quin etiam mutilae nulla insunt cornua fronti,
Et color, hirsuti qualem est spectare tapetis,
Grande caput, brevior, dum currit, cauda videtur,
Quam tamen obliquo maiorem tramite ducit.
Quod fit ab hoc vulnus, magnos, nocuosque dolores
Excitat, interimens quia fundit et ipse venenum,
Quo sata marcentes tabes depascitur artus,
Indeque sic cata resolutus pelle capillus
Spargitur, ut volitans candentis pappus achantae.
Praeterea foedum turpi vitiligine corpus,
Et velut urenti maculas a sole videre est.
Exiguae similis spectatur dipsas echidnae
Sed festina magis mors ictos occupat aegros.
Parva et lurida cui circa ultima, cauda nigrescit.
Quem ferit, accenso miseras is corde querelas.
Fundit, et arenti sitibundus fauce dehiscit,
Quaesitisque, velut taurus, superincubat undis,
Immensoque replet, sed frustra, viscera potu,
Dum crepet intensus rupto mox sumine venter.
Pervetus est iuvenum et narratur fabula, quod, cum
Maximus aetheream coepisset Iuppiter arcem
Diviso in fratres maris, et quod Tartara, regno,
Aeternam dederit mortalibus inde iuventam,
Ut dignum meritis impertiretur honorem.
Iam quoniam supero surreptae ex aethere flammae
Praedonem amentes odere Promethea, quod non
Ipsos perpetuum virides fecisset in aevum.
At nihil hoc illis divinum et nobile munus
Profuit a facili iam suscepisse tonante,
Quandoquidem pigro fessi tandem illud asello
Imposuere, gravis qui mox sub pondere doni,
Arida dum tentat vicino guttura fonte
Colluere, aspecto subito serpente stupescit,
Utque sibi tutum velit is concedere potum
Supplicat, ille bonum fore se respondet, at istae
Conditione, suo si det quae pondera dorso
Baiulet, insipiens (suasit sitis) annuit ille.
Hinc est quod veterem serpentes corpore pellem
Abiciant, et quoque novi reparentur in anno,
Infelix hominum genus omni ex parte, sequenti
Perpetuo senio, certoque sub infera fato,
Ipseque sic serpens, velut ante accensus asellus,
Ferueat, et peiore hominem clam vulnere laedat.
Nunc mea chersydrum facili dic carmine musa,
Qui pare productu similantique aspida vultu
Exprimit, ac viridis celeberrimus incola stagni
Infestum ranis odium, non molleque bellum
Infert, ac siccis ubi desinit unda lacunis,
Egressus terra se continet, hic sua membra
Squalidus informisque fovet feruente sub aestu,
Exedit arentes, quos fecerat orbita, sulcos.
Pessima quas fecit plagas hic signa sequuntur.
Arida tota cutis circum putret, horribilemque
Elevat aspectum, magni ignitique dolores
Tandem hominem interimunt, mox plurima pustula surgit,
Ac aliae ex alia bullae se parte refundunt,
Et miserum diris turbant affectibus aegrum.
Post hunc exiguam tibi subdimus amphisbaenam
Duplice conspicuam (monstrum mirabile) vultu,
Cuius perpetua caecum est caligine lumen,
Quod latas utrinque genas porrectaque menta
Plus aliis alto serpentibus aggere tendat.
Terreus est illi color, et densissima pellis,
Plurima quam varie distinctam signa figurant.
Haec ubi iam crevit, coedentes ligna coloni
Sectam deglabrant oleastri ex arbore virgam,
Quale pedum, strictisque prehensi pellibus anguis
Insertam obvolvunt, quas certis deinde diebus
Exarere sinunt cantantes ante cicadas.
Utilis hic baculus frigentibus artubus esse
Fertur, ubi exanimis digitos torpedo fatigat.
Tunc quia constrictos, et eorum vincula, neruos
Calfacit immisso fovet extenditque calore.
Bifronti similem reperis Scytalam amphisbaenae
Pinguior est tamen, et cauda, quae nulla fere exit,
Crassior, ut quantum solita est comprendere lignum
Curua manus strictum quoties tenet ipsa ligonem.
Tam prolixa, vagans pluvio quam reptile caelo,
Quod fecunda genus sua gignit viscera tellus.
Nec post quam, iuvenis venienti tempore veris,
Magna deum quando profert serpentia mater,
Liquerit obscuram consueta cubilia petram,
Et nitidos tepido sub sole extriverit artus,
Pandentis se feniculi teneram exedit herbam,
Sed per opaca morans imi declivia montis
Se tenet, et multo graviter latet obruta somno,
Eque alta sua conquirit sibi pabula terra,
Nec licet id magno cupiat studeatque labore,
Arescente sitim potis est depellere fauce.
Nunc modicum, at dominum serpentum perspice regem.
Eminet argutum caput, est flavo ipse colore,
Et tribus extenso porrectus corpore palmis.
Illius auditos exspectant nulla susurros
Quantumvis magnas sinuent animalia spiras,
Quando vel in pastum, vel opacae devia silvae,
Irriguos ve locos mediae sub luce diei
Excandescenti succensa furore feruntur,
Sed turpi conversa fugae dant terga retrorsum.
Quod ferit hic multo corpus succenditur igne,
A membris resoluta suis caro defluit, et fit
Lurida, et obscuro nigrescit opaca colore.
Nullae etiam volucres, quae foeda cadavera pascunt,
Sic occisum hominem tangunt, ut vultur, et omnes
Huic similes aliae, pluviae quoque nuntius aurae
Coruus, nec quaecumque ferae per devia lustra
Degunt, e tali capiunt sibi pabula carne.
Tam teter vacuas odor hinc exhalat in auras,
Atque propinquantes penetrat non segniter artus,
Sin cogente fame veniens approximet ales,
Tristia fata refert, certamque ex aere mortem.
Dicendum facili dryinan nunc accipe mente,
Hydrum etiam quidam, quidam dixere chelydrum.
Ille cavas habitat quercus, alibi quoque fagos,
Posthabitisque algis, dulcique palude, lacuque
Quadrupedes ranas gracilesque moluridas haurit.
Hunc si infesta myops odiosa animalibus ales
Impetat, exesae celeri impete robora quercus
Insilit, hic imo constructo in cespite nido.
Candidus est tergi color, est aequalis et hydro
Qualem dant madidae, corii praesegmina, sordes,
Quas tereti radunt ab equino tergore ferro.
Quod si cui prensum dryinas talumue pedemue
Laeserit, a toto se spargens corpore fertur
Tristis odor, surguntque nigri, qua plaga, tumores,
Maestaque tristitia et lacrimabilis opprimit angor
Comprensam morsi quadam caligine mentem,
Et periens nimio flaccescit forma dolore,
Usque adeo pascens absumit membra venenum.
Quin etiam obfuscans obducit lumina nubes,
Et misere affectum perdit letaliter aegrum.
Sunt etiam, eiusdem qui morsi dentibus anguis,
Instar balantum soleant clamare caprarum,
Sive ovium, et gravibus torti cruciatibus angi.
Pallidus ruinae liquor it, torpensque veternus
Ingruit, et crebris quassi singultibus aegri
Nunc similem felli vomitum, nunc sanguinolentum
Eiciunt, ipsumque malum facit arida labra,
Postremoque gravem fundit per membra tremorem.
Nunc viridem et nigrum post dicta venena draconem
Aspice, quem patula fago Phoebeia proles
Laeta Pelethroniae quondam declivia vallis.
Formosa apparet species, pulchro illius ore
Triplice conspicui se produnt ordine dentes,
Magna sub egregia scintillant lumina fronte,
Tinctaque felle tegunt imum palearia mentum.
Nec tamen ille graves, ut cetera turba, dolores,
Si velit, infixo cum forte momorderit ore,
Suscitat, exiguus non noxia vulnera punctus
(Qui ceu rodentis noctu quaeque obuia muris)
Infligit, modicum tenuis dat plaga cruorem.
Hunc petit invisum magni Iovis armiger hostem,
Cumque genis parat acre suis ex aethere bellum
Pascentem in silvis quam primum viderit illum,
Quod totos ferus is nidos cum mitibus ovis,
Et simul ipsa terens et vastans pignora perdat.
Non timet hoc serpens, imo quodam impete dumis
Prosiliens, ipsamque aquilam, leporemque tenellum
Extrahit ex rapidis vi fraudeque fortior uncis.
Cauta malum declinat avis, fit ibi aspera pugna
Ut queat extortam victor sibi tollere praedam.
Sed frustra elapsam et volitantem hinc inde volucri
Insequitur, longos sinuum contractus in orbes,
Obliquoque levans sursum sua lumina visu.
Sin nimbosa Samus petitur vel Lemnia tellus,
(Utraque Threicios prope conspicit insula fines)
Qua procul alta patet divae Rescynthidos aedes,
Clarus ubi est Hebrus, notaeque nivalia Zonae
Culmina, et Oeagridae quercus Zerinthiaque antra,
Prolixam invenies inamabile Cenchrida monstrum
Quem variis pictum squamis dixere leonem..
Non stata crassities, eadem nec spira videtur,
Quam facit haec plagam, nulla medicabilis arte
Tabes insequitur, quae diro membra veneno
Exedit, ac turgens cruciatum suscitat hydrops,
Donec is effracta prope sumen parte residat.
Atqui cum rapidis fervescens solibus aestus
Ardet, in horrida se silvarum devia confert,
Imbellesque rapax venatur praedo bidentes
Per celsive Sai iuga, frondosive Mosychli,
Sub viridis quando frigentibus abietis umbris
Securi recubant, grege circum errante, magistri.
Hic cave quantumvis fortis videaris et audax
Hoc aduersus eas vel tentes proelia monstrum,
Atque tuum implicita corpus liget undique cauda,
Et bibat exsuctum per utrinque soluta cruorem
Claustra, procul fugito non recto tramite, verum
Obliquum per iter, cita quo vestigia frangas.
Laedit enim curuo per spinas tergora flexu,
Cum celeres alias recto ferat impetet cursus.
Talis Threicio servat se bestia tractu.
Hic etiam insidians invisos stellio morsus
Incutit, Hanc illi fertur tribuisse figuram
Maesta Ceres pueri mutato corpore iuxta
Callichorum puteum, Celeaeis quando Terapnis
Nobilis hospitio Divam Metanira recepit.
Plures reptilium, quae non ita noxia, formae
Per densas habitant silvas, per opacaque lustra,
Quos helopes Libyasque coronatosque myagros
Dicunt, sunt iaculis insignes, suntque moluri,
Sunt caecique alii, sed nescia laedere turba.
Radices, herbas, folia, et quo tempore velli
Atque legi praestet, referam, quibus ipse medelis
Usus praecipiti possis succurrere morbo.
Ut virides carpas, opus est tibi, sedulus herbas,
Dum nova stillat adhuc quasi primo plaga cruore,
Praestantissimum id est fieri quo pabula tractu
Per frondosa vagi quaerunt umbracula henopes.
Ergo salutarem primum tibi convenit herbam
Vellere, idem cum centauro cognomen habentem.
Quam gelido Chiron in Peli vertice quondam
Prendit, amaracino folio similis coma surgit,
Aureus est flori vultus, non altaque radix.
Vult silvestre solum quo plurima nascitur herba,
Hanc tu vel viridem vel siccam contere, deinde
Nobilis hemina permisce atque accipe vini.
Cuilibet haec homini mensura sat esse videtur.
Sunt qui et hanc alio panaceum nomine dicunt,
Optima post partum valet hic et aristolochia,
Umbrosa quae gaudet humo, similesque sequaci
Periclymenoque hederaeque comas, floresque rubentes
Exhibet, unde gravem fundens exhalat odorem.
Nascentem in medio cernes pyri imagine fructum,
Atque rotunda patet, quodam sed acumine radix
Femellae, prolixa mari, similique colore
Horicio est buxo, quam contra tristis echidnae
Letiferos morsus praesens exquire levamen.
Unius hinc drachmae pondus nigro inde lyaeo,
Et bibe, non istos modicum conducit adictus.
A tribus hinc dictam foliis si sumpseris herbam,
Non leve praesidium contra illa venena pararis.
Sive alto hanc in monte vel ima valle prehendas.
Sunt et qui minianthes eam, sunt qui tripetelon
Appellant, qualis loto est, apparet imago,
Et similem rutae, donec viget, edit odorem.
At flores ubi magna suos, adnataque membra
Coeperit, ingratum solet eructare bitumen.
Collectum illius sume et bene contere semen,
Appositi quantum breve vas comprendit aceti,
Atque bonum aduersus serpentes ebibe potum.
Nunc age mixta tibi tales pellentia morbos
Antidota expediam, facilique docebo Minerva.
Thrinaciam Thapsi radicum velle salubrem,
Atque albo castum misce de vitice semen,
Nerin item, et late spargentem germina rutam
Thymbraeasque comas, sed eas quae propter odorum
Serpillum veniunt, et dictae a regibus hastae,
Vel caulem, vel radicem, vel semina sume,
Helxinenque, alio clybatim quam nomine dicunt,
Udis gaudentem semper natalibus, et quae
Per dispersa suos protrudit brachia flores.
Has omnes, prius in cotulam si triveris, herbas
Ebibe, commixto tamen his vino vel aceto,
Si neutrum adfuerit, puram cape fluminis undam.
Inde bonam obserua radicem nobilis herbae,
Cui dedit aeternum Alcibiusque et vipera nomen,
Spinosis semper foliis, similanteque flore
Purpureas violas, facilis fibrosaque radix
Altius omniparae scrutatur viscera matris.
Extremum Alcibii mordens percusserat inguen
Vipera, quando cavo dormiret forte sub antro
Egestae areae, ab hac medica vi peste revixit.
Atque hoc contigit id pacto, pungente dolore
Iam vigil ille statim visam prope proruit herbam.
Mandit et exsuxit radicem, semina vero,
Et siliquas, caulemque dolens oblevit in ulcus.
Praeterea caesa potes uti fronde virentis
Marrubi hoc contra vino splendente venenum.
Quae solet enixae lac herba augere iuvencae,
Et facere ut, pulsae prius, offerat ubera, proli.
Quamque melictaenam pastores, et meliphyllon
Appellant, dulci quod apes delectet odore,
Quae magno densae circum hanc stridore susurrant.
Quin etiam hanc ad opem tenuis membranula prodest,
Quam cerebro gallina suo gerit, inter dumque
Psegma, polycnemonque et origanon accipe, sive
Aprinum derade iecur, qua concava mensa,
Acreque fel, et porta cibi est, hanc contere pellem.
Tusaque commixto simul haec cuncta offer aceto,
At melius foret Haec facienda ad pocula vinum.
Accipe item aeterna viridantem fronde cupressum,
Vel panaces, vel fibrino sectum inguine testem
Seu fluvialis equi, super atram quem Sain edit,
Atque malum plenos messorem immittit in agros
Niliacus vortex, fluctu siquidem ille relicto,
Cum iam nata seges, surgentem demetit herbam,
Et tantum illius spatium praescribit et ambit,
Retrogrado quantum potis est depascere tractu.
Illa cavo tere vase simul pare pondere drachmae,
Et superinfusae quod sat sit conice lymphae.
Nec pulchri abrotoni, aut sacrae obliviscere lauri
Quas gerit haec baccas, his mollis amaracus addi
Debet, in irriguo quae gaudet amoenior horto,
Et teneri leporis, similisue coagula fetus,
Qualis capreolus pressansque grave hinnulus uber.
Pingueve ceruinum, quo cingit viscera, rete.
Ex his accipiens bis drachmae pondera rebus
Quatuor in cyathos antiqui deice vini.
Nec veteris medicina cedri te iuniperique
Clam sit, quasque gerit pilulas umbratilis arbor,
Aptaque ad attegias platanus, quibus addita dicti
Semina bupleuri, iuxta ideaeque cupressi.
Omnia quandoquidem certae sunt illa medelae.
Inflictosque abigunt serpentum dente dolores.
Nunc aliud leti effugium, contraque malignos
Antidotum morsus facili cape serius aure.
Inquisitam igitur tere pulybataean, et inde
Heminam ptisanae super adde, duosque vetuste
Mox cyathos vini, pressique liquoris oliva
Aequalem partem, quae sic commixta medela
Tale tibi evellet securo e pectore virus.
Bis cape quinque picis drachmas medianque medullam
Iunge huic frondentis ferulae, vel equestris opimam
Feniculi radicem et semina, cumque cedrinis
Baccis algosas apii nascentis ad undas,
Et quod corni pedum nomen sibi cepit equorum
Praegnantem umbellam, et drachmarum pondo duorum,
Acribus e Myrrhae lacrimis summique cymini
Decerptum certo dispendens pondere fructum.
Cuius tres cyathos vino medicaminis hauri,
Vipereumque caput, quaeque hinc sunt damna repelles.
Unius egregiam drachmae accipe pondere nardum,
Et misce octipedem fluvii sine tergore cancrum,
Lacte recens mulso, redolentemque irida tunde,
Quam Naron, vel amoena fugacis ripa Drilonis
Nutrivit, qua Sidonius cum coniuge Cadmus
Harmonia egressus sua tecta novam advena sedem
Quaesiit, inque duos versi sunt ambo dracones.
Quin et florentem et diffusae frondis ericen
Accipe, pascentis gratas examinis escas,
Ac sterilem aeternae fruticem tamaricis, honorum
Viventum vatem, per quem Coripaeus Apollo
Conscia venturi fieri praesagia iussit,
Atque gubernandi populi pia iura sacravit,
His etiam viridis plantam coniunge conyzae,
Et virgas sambuce tuas, et florida grati
Bracchia samsuchi, cytisum et vegetas thymalides.
Omnia sumpta suo, quod sat sit, pondere tunde,
Atque boni heminam, vel plus, infunde lyaei.
Prende coaxantes etiam prope flumina ranas,
Nempe minutarum patres, quorum optima turba est,
Sive ipsos coctos, seu pinguia iuscula sumas.
Vipereum simili iocinus ratione iuvabit,
Si schedio mixtum vino potaveris, imo
Utile et eiusdem caput est serpentis, ubi sic
Sumitur a laesis viroso dente puellis.
Nec nitidos heliochrysi tu desere flores,
Et clausis foliis noscendam corcoron herbam,
Omnigenisque malis dictam prodesse conilam,
Quam vocat herculeam quoque vulgus origanon, adde.
Et quaedam est, asini folium quae dicitur, herba,
Hanc ipsumque simul tere origanon, atque rotundum,
Ex thymbra fructum (florentem intellige spicam)
Certa mali haec etenim sunt propugnacula morbi.
Praeterea simili quam parva papavera vultu
Assimilare vides rhamnum caper ore madentem,
Circa quam niveos est semper cernere flores,
Quamque alio quidam philetaerim nomine dicunt,
Qui Gygaea colunt monimenta altumque Tymolum.
Densaque Parthenii iuga, celsi ubi pascua Clesi
Errantes carpunt per amoena vireta caballi,
Ipseque collecto caput effert amne Caister.
Nunc medicas age radices, quae triste venenum
Expellunt, mordens quod fudit bestia, dicam.
Atque duo hic echiaea vide, quorum alterum inhorret
Spinoso anchusae folio, parvaque prehendit
Nutricem radice suam, sublimior exit
Alterius caulis, quem circa est purpureus flos,
Viperea germen specie, durumque cacumen
Monstrat, ab hoc utroque resectam contere partem
Horridi item eryngi simul et medicantis acanthi,
Ipsiusque, imis quae montibus haeret, erini
(Aemula riparum quam Romulus ocima dicit)
Tritas aequali radices pondere sume.
Sic grave montanae eucnemi nemus, et nemeaei
Semen api, aeternum foliis quod seruat honorem,
Et grati anesi duplex his adice pondus,
Atque haec mixta suo rite et bene confice vase,
Ut vel viperei contra mala vulnera dentis,
Aut uncam caudam, vel dira phalangia certum
Condas antidotum, cuius, si forte ministres,
Tres obolos suavi commiscens porrige vino.
Perpendenda etiam est varii medicina leonis,
Montanae, et radios imitantis floribus, herbae.
Illius esse duas species cognosce, prioris
Assimilis scolymo quadam caligine forma
Atque rotunda effusa iuba est, densa aurea radix,
Aprica effugiens loca opacis nascitur umbris.
Asperius folium, sed nullum habet altera caulem,
Imo humili medium floris caput horret echino,
Alba intus radix referenti mella sapore.
Vitandus niger est, tacitum fovet ille venenum,
Mixti autem lympha drachmam potaveris albi.
Alteram ab Alcibio dictam cape providus herbam,
Prendenti quantum poteris constringere dextra,
Commixtoque mero factum celer ebibe potum.
Repperit hanc olim quidam venator, ut aiunt,
Quando Phalacraeis scopulis Crymnaea per arva
Et per amoena Grasi clamosus Equique vireta.
Exhortante canum latratus voce cieret.
Hic viridi in silva celeris vestigia caprae
Sectans in madidum prope lumina vertagus hirquum
Vipereis tristem suscepit dentibus ictum.
Ergo procul querulo et morsum testante latratu
Haerentem a sese serpentem excussit, et inde
Huius morsa statim folia herbae glutiit, et sic,
Horribilem interitum tali medicamine fugit.
Et viridem librum pinguis deglube ricini,
Quem simul asperuli misce foliis apiastri.
Vel sua debentem soli cognomina ramum,
Haec ad eum quoniam semper convertitur herba
Assimilanti oleam folii aspicienda figura.
Sicque cavi radix cotyledonis utilis atris
Ulceribus, si cui fidit imam pernio calcem,
Atque virens pyrethrum, messa et scolopendria prodest.
Quin Phlegyaeum etiam Panaces cape, clara quod olim
Phoebi progenies ad caerula flumina carpsit,
Praelustri ex Iphicle satum curans Iolaum,
Herculei quando comes adiutorque laboris
Lernaeam domuit victoribus ignibus hydram.
Et teneram felem, venatricemue parentem
Illius accipiens ambustos extere crines,
Et quae foeda latent dissecto viscera ventre
Exime, et aspersam sale dehinc et sulpure carnem
Exsicca in patula seclusis solibus umbra.
Atque ubi te tristis fortuna coegerit, inde
Sume quotam et reseca minima in corpuscula partem,
Quale solet silphi frustum vel lacteus orbis
Incidi, haec praesens, si qua est, praestansque medela
Cuncta simul vincet mala tali inflicta veneno.
Nunc Neptunia quo valeat testudo vigore
Accipe, certa quidem haec semper tutela probatur
Contra se longis voluentes tractibus angues,
Quantocumque etiam, et quam multo vulnere laedant.
Hanc ubi versati piscator in arida Ponti
Traxerit, infixo resupinam interfice cultro,
Atque novo figuli fusum excipe vase cruorem.
Tum quae subsidunt imo liventia fundo
Humida defaeca, siccati deinde capesse
Sanguinis aequata quantum secta uncia lance
Elevat, agrestis cui dimidium adde cymini,
Cuius quartam aequent leporina coagula partem.
Ex toto hoc unam pastillo demito drachmam,
Inque bono dato, si quem laesit bestia, vino.
Atque haec aduersus serpentes esto medela.
Dira venena dehinc nocui perpende phalangis
Quaeque malos ictus illius signa sequuntur.
Splendidus hic primus rox est nigricante colore,
Et multis pedibus, septa ore et dentibus alvus.
Quem ferit hic nullam profert in corpore plagam.
Ast ima tacite rufescunt lumina parte,
Horrida frigiditas penetratos occupat artus,
Mutatusque color, resolutaque membra deorsum
Denutant, flacco languescunt inguina peni,
Egelidique labant luxato poplite lumbi.
Istis Asterion signis agnosce secundum,
Atque nitens varium depingit virgula corpus.
Percussum hoc hominem subitus cum flatibus horror,
Aggreditur, gravidum languet torpore cerebrum,
Lassaque, praecipue genuum, compago fatiscit.
Caeruleum genus est aliud sublime pilosum,
Hirsutaque sui lanugine corporis horret.
Difficilem hoc infert labefactis artubus ictum,
Debile cor multo tremit et languore gravatur,
Et circumfusa caligant tempora nocte.
Lubricus et tenui, quam texit aranea, telae
Assimilis vomitus subit, hinc lacrimabile fatum,
Hinc alia agrostes species distinguitur, ut qui
Cernitur esse lupo similis, qui mollia texit
Retia, et his muscas, culices venatur, apesque,
Oestraque, et extensos quodcumque volatile casses
Impetit, imbellem fert hic innoxius ictum.
Mox aliud gravius genus est, dysderi vocare,
Sphecaeumque solent, rutilo quod fulget honore,
Crudivoraeque sua similatur imagine vespae.
Quae fortis spectatur equi non languida proles,
Nam quia equi vespas edunt examina tauri.
Si quod id inflixit temere non neglige vulnus.
Turgidus, ex illo tumor est, deprensaque morbo
Genua labant, tremulus subit intima viscera languor
Sublataeque cadunt quasi toto in corpore vires.
Ictum ut saepe hominem domet interimatque malignum
Extremeque nocens animal, lethaea venena
Quod vomit, et parvo talem dat vulnere somnum,
Ut ferat aeternam cessante labore quietem.
Nunc age nosce genus formicae nomine dictum,
Tale quod insectum similis demonstret imago.
Splendida colla rubent, reliquum quasi putrida corpus
Nigrities pingit, stellantibus undique guttis
Distinctum est dorsum, cineres imitante colore,
Conspicuum caput exigua cervice levatur.
Ex illo similes aliorum expende dolores.
Saepe subincidens si quando legumina messor
Atque alia in medio viridi crescentia parte
Euellit similes scarabaeis pascere vermes
Parua, puta, et flammas imitata phalangia prendit.
Circa huius generis cruciantem tubera morsum,
Multaque consurgit turgenti pustula pelle,
Atque vagi cor agunt aestus, incondita lingua
Perstrepit, et vario torquentur lumina gyro.
Nunc animo perpende tuo, quas barbara Memphis,
Bestiolas nutrit, volitantis imagine vermis,
Quem circum accensas petulantem nocte lucernas
Serae cenae abigunt, angustae cuius et alae
Squalent, non viridi velut ipsa conila colore,
Sed quendam veluti cinerem, dum prenderis, edunt.
Hunc etiam referens in Perside bestia fronde
Pascitur, horribili quae semper cernua vultu
Nutat, at infixo, qui summo e vertice prodit,
Quod stimulo infligit facile et tolerabile vulnus.
Citra omnem est etenim mortem, interitum, atque laborem.
Inde dolorifica cantandus scorpio cauda,
Et tetricae illius species, qui primus eorum
Albicat, haud mala, nec mortalia vulnera figit.
Sed rutilis quem forte genis splendere videbis,
Hic calidas flammas, flagrantemque incutit aestum,
Quo detenti homines horrore et frigore quodam
Concutiuntur, uti qui febre sitique laborant.
Luridus apparens trepidantes vulnere motus
Fert percusso homini, bipatente qui oris hiatus,
Ut solet attonitus vel vanus morio, ridet.
Est viridans alius, qui quem percusserit, illi
Mox tremulum horrorem ciet, et penetrabile frigus
Atque acri corpus se aspergi grandine sentit,
Supremus rapida quamvis sol lampade flagret.
Tam gravis et tanta est factae hoc afflictio noxae,
Cuius nexa novem iuncturis horrida spina
Extremo nocuum iaculatur acumine virus.
Lividus est alius, grandi qui cernitur aluo,
Nam rosea vescens manet insaturabilis herba.
Quae ferit, infuso depascit membra veneno,
Et licet exiguo tamen inguina sublevat ictu.
Tam malus et vehemens infixus aculeus illi est.
Deprendes aliud genus assimilante figura
Octipedem cancrum, qui albentes incolit algas,
Extremosque maris carpendo pabula fluctus.
Incuruis quidam similes etiam esse paguris
Cernuntur, maiore alios qui corpore vincunt.
Chelis, forcipibusque aeque solidi atque paguri,
Qui saxosa tenent timidi cava, quin etiam illi
Hisce suum ducunt sed non genitoribus ortum.
Nam camuras quando sua nempe cubilia, rupes
Destituere, nec algosum prope littus oberrant
Insidiosus eos tumidis piscator ab undis
Extrahit, hac ubi se senserunt fraude teneri,
Confestim subfossa petunt a muribus antra,
Noxia ubi illorum soboles nutritur, ibique
Euectis e corporibus damnata propago
Ista per erumpit formamque foramina sumit.
Inde melichlori species venit ultima, cuius
Summum verticulum multa fuscedine nigret.
Fundit inexstinctum, quos percutit ille, venenum,
Excretisque uriis longe infensissimus hostis,
At parvos natu pueros celeri nece perdit.
Alitibus similis, quae rodunt farra, locustis,
Quae super extremas solitae se tollere spicas
Extritam illarum plane populantur aristam,
Pedasios per agros vagae inhorrentesque corymbos.
Atqui horum aduersus novi iacula insectorum
Praesens antidotum facere, et quo denique pacto
Solo montanae punctu bembicis apisue
Non exspectatum soleat subrepere letum,
Cum nimis audaci sua circa alvaria gressu
Versantem vel agro fessum percusserit aegrum,
Ut studiose etiam sua in ipso spicula linquat.
Nam pungens ea fert mortem vitamque volucris.
Compertumque mihi est saevus quid patret Iulus,
Perniciemque ferens quid vespa, et parvula possit
Pemphredon, quid item dissecta caput scolopendra,
Quae sua sic, quando prorepit, brachia profert,
Ut properans navis pellentes aequora remos.
Caecae mygalees (quae bestia araneus est mus
Romano populo) novi quoque triste venenum
Quamque ictis det perniciem mortalibus, et qui
Non visis subiecta rotis plaustri ipsa teratur.
Sic etiam parvis humili compage lacertis
Non ita dissimilem declinans effuge sepem.
Praeterea invisus salamandrae morsus habetur.
Quae rapidum et clare ardentem secura per ignem
Fertur, et absque ullo meat indefessa dolore,
Nec quicquamque flagrans gradienti illi officit aestus
Vel rupta cute, vel quacumque in corpore parte.
Praeterea quae cumque suis mare fluctibus ambit
Novimus, inter quae cautae mirabile factum
Murenae est, quod saepe cito vivaria lapsu
Deserat, atrocique petens audacula morsu
Voluat in aequoreas piscantem e nave procellas.
Fama est, si modo vera, quod haec sua pascua linquat
Atque eat in siccum, cogente libidine, litus,
Et cum vipereo coiens serpente gravetur.
Novi etiam aequoream compescere pastinacam
Depopulatorem vastatoremque draconem.
Pestilis illa quidem letalia vulnera figit,
Piscantes si quando viros suae acumine caudae
Percutit, aut laesae cum ramis arboris haeret.
Quae tum mox obscurior hinc ignobiliorque
Languet, ab hoc siquidem, rapidis ceu solibus, ictu
Arentes pereunt huic radicesque comaeque.
Sed percusso homini foedae putredine carnes
Absumuntur, eo quondam periisse veneno
Afflictum quidam dicunt et rentur Ulyssem.
Omnium ego illorum contra mala vulnera, quosque
Illa ferunt secum morbos tristesque dolores,
Certa tibi, quibus obsistas, medicamina dicam.
Sume itaque humentis, quam lac cognominat, herbae.
Assimilem anchusae frondem, aut a quinque vocatam
Radicem foliis, vel acuti germina sentis.
Arctium item his quartus, cui nomen acedula, rumex
Adsit, et effusa se spargens fronde lycapsus,
Cicamaque ordilumque, et odoro flore chamele,
Cumque humili picea simul altae tergora fagi.
Carpe brevem quoque caucalidem natalibus aruis,
Quaeque adeo huic similis producit semina daucus,
Atque novum et varium terebinthi ex arbore fructum.
Quin etiam aequoreis rubicantem fluctibus algam,
Et graciles puri contunde comas adianti,
Non minimus, qui deprendi queat, insidet humor.
Nobile Smyrnaeum iuvat hic quoque, et utraque leucas,
Alta sed eryngi radix addatur, ut aeque
Cum gravida commixta simul libanotide sumas.
Hunc inconveniens non est nec desit ad usum
Somniferum, ex omni quod inhorret parte, papaver
Tam quod maiorem quam parvum sustinet orbem.
Agrestis tenerum ficus etiam accipe ramum,
Aut ex hac ipsa collectos arbore grossos,
Qui prius ac alii iam maturescere fructus
Incipiant, curuo apparent florere tumore,
Sic asper strobilus, sic collecti e mare flores
Verbasco, sic aegylopisque, chelidoniaeque
Trita iuvant folia, aequali si parte bibuntur,
Mixta quoque ex alba cum dauco tubera vite,
Turpes quae maculas muliebri e corpore tollunt.
Talem sumpta etiam fert verbenaca salutem,
Quae resupinatis expandit brachia ramis.
Aut virides frondes abigentis noxia rhamni
Accipe, sola quidem haec ieiuno mansa palato
Talia defenso propellit toxica corde.
Scabrae etiam helxines decerptos collige ramos,
Corcorum item, aut Latio cervinam nomine linguam,
Et cum Lemnigena multum et bene contere milto,
Quae certa est contra quoduis medicina venenum.
Hoc dat agrestis ittem cucumis radice iuvamen,
Quin etiam surgens foliis paliurus acutis
Fructu saepe suo trist pestem expulit alvo,
Sicque ferens spinas coma, cirratique orobauchi.
Punici item sumas hyacinthina germina mali
Conniventia adhuc, clausasque foventia gemmas,
Donec quondam albo nunc undique flore rubescunt.
Et iuvat hyssopus, quaeque est multo angulo onosis,
Telephiique comae, et crescens in palmite botrus,
Allii item nucleus cum montani coriandri
Infuso fructu, aut tenerae folia ipsa conyzae.
Saepe recens etiam piper, et nasturcia tunde
Persica, et aequali permixta haec porrige parte.
Florigerum quoque pulegium, et strumum, atque sinapi
Hac victum exanimemque queunt te peste levare.
Notum et militibus porrum cape, et acre nocensque
Interdum urticae semen, (qua laeta iuventus
Assolet affixo vesti colludere ramo)
Ac album scyllae caput, atque arentia bulbi
Semina, et alterutrum, cui dat draco nomina, caulem.
Vulsosque asparagos simul ex Thamnitide rhamno,
Quaeque virens silvis producit germina pinus,
Accipe fortis item, quam scorpio nominat, herbae
Radicem, eiusdem similantem spicula vermis.
Amnicolasque sidas quas fert Psamathaeia tellus,
Copaeumque solum viridantibus educat undis,
Qua cita Schoenaei Cnopique fluenta feruntur.
Adiice amygdaleos facie referentia fructus
Pistacia, horrisoni quae mittit terra Choaspi.
Caucalidesque una cum stringenti atque calente
Myrtiadum succo baccarum. Iunge salubris
Ormini stipulas, umbelligerumque marathrum,
Et silvestre cicer, viridemque simul baryodmen.
Talis item morbi sisymbria dulce levamen
Praestiterint, et regia quae Campanaque serta
Dicitur, et suavem circum iaculatur odorem,
Et patulae flores labruscae, rustica turba
Quos legit, atque suum solita intra augescere fructum
Utraque ceu lychnis rubicansque flore thryallis,
Et gratae teneris violaeque rosaeque puellis.
Quin etiam multi vocitatam seminis herbam
Demete, psilothrumque et purpureum hyacinthum,
Quem tristi gemitu deplorans luxit Apollo,
Formosum puerum viridis dum flore iuventae
Propter Amyclaeas imprudens perdidit undas,
Actus ubi iuvenis recidens in tempora discus
Frangeret extrema collisum parte cerebrum.
Et tribus insignem foliis non setius herbam
Atque Cyrenaicum commiscens accipe sucum,
Tresque utriusque obolos aeque pendente bilance.
Vel referens cornu serpillum, saepeque crethmum,
Et cyparissum herbam, simul annesum , lybicasque
Radices tundens medicum fac et ebibe potum.
Cuncta ea commiscens alias, quandoque seorsim
Singula cum vino, vel aceto, aut simplice lympha,
Imo recente iuvant etiam si lacte bibantur.
Sin proficiscentem peregre per devia lustra
Te gravis illorum cuiusdam prenderit ictus,
Mox quascumque vides herbas, quodcumqueve semen
Mande, et in acceptam, si expresseris, exspue plagam,
Ut miseram fugias ex illo vulnere mortem.
Aerea tum laesae suffixa cucurbita parti
Extrahat imbibitum saniosa ex carne venenum,
Atque cruentato simul exterat ulcera tabo.
Vel tu manantes e ficu insperge liquores.
Aut candens ferrum media intra vulnera conde.
Imo tumens vino caprae tibi proderit utris,
Si qua malum impressit feriens tibi bestia dentem.
Fortiter autem ictas intra utris concava partes
Contine, et apprendens circumluat undique vinum,
Donec ab his omnem constet traxisse dolorem.
Et sitibunda iuvat si comprendatur hirudo,
Quae multum tandem saturo trahat ore cruorem.
Vel potes expressum caepae instillare liquorem.
Interdum veteris faecem vini vel aceti,
Caprinumque fimum tumidae trita illine plagae.
Omnia nunc vero tibi contra vulnera ponam
Insigne antidotum, tutam cui crede salutem,
Has omnes si quando simul contriveris herbas.
Ergo potens praesto sit aristolochia, et odorae
Iridis et nardi fibrae, fervensque pyrethrum,
Quaeque alias prodest vel solo galbana tactu,
Et similans nidum daucus, iuxta albaque vitis
Qua parte haeret humo, sic dicta a Paeone radix.
His nigrum elleborum, cum nitri coniuge spuma
Stante aeque librae trutina, pallensque cyminum
Adiciens humilis frondentia sume conyzae
Germina, et agrestis commixto aequaliter uvae
Cortice collectas laurina ex arbore baccas,
Atque petitum apibus cytisum, tritamque chamelen.
Eque caballino lichenem crure recisum,
Et gratum suibus sed virus piscibus orbem,
Quemque recentia iam fudere papavera sucum.
Et castum semen, cinamumque et balsamon una,
Spondylion item, plenum quibus adde marini
Cymbiolum laticis, mixto aequa parte coaglo
Auriti leporis, tractoque e flumine cancro.
Illa cavo mortario agas, tu cuncta terasque
Factis ex saxo pistillis, tusae aparinae
Expresso hinc siccata iterum quate turbida succo,
Uniusque dehinc pastillos pondere drachmae
Finge, trahens medio iustas examine lances,
Quos demum arentes heminis inde duabus,
Infusoque mero rursum tere, et utere, quando
Sors tulerit, memor interea, qui talia scripsit
Nicandri, frigente Clarus quem nutriit urbe.

QUamquam maiores sua quondam moenia nostri,
Quorum et nos de stirpe sumus, non urbibus istis
Vestrae Asiae iunxere, meanque tuamque sit inter
Immensus patriam, qui nos disiungat, hiatus
Optime Protagora, salsis quia proximus undis
Tu mediam ursam habitas, sacri qua parte Lobrines
Sunt thalami, atque Attes celebratur, at ipse feracem
Incolo tellurem, quam magnae clara Creusae
Stirps tenuit, Clarius qua oracula reddit Apollo,
Non tamen ulla meum prohibent obstacula votum,
Quo minus aduersus letale paranda venenum
Antidota, et diros dem propugnacula potus.
Perspectum ergo cavens aconitum noris amarum,
Plena quod educens Acherontis ripa propagat
Qua Plutonicus est specus, irremeabileque antrum,
E quo quantumvis festinus nemo redivit.
Qua versa Herculeo Priolai moenia bello
Terribili streperam traxere fragore ruinam.
Illius horribilis totum os adstringit amaror
Maxillas, dentes, gingivas, labra, palatum,
Praecipuumque statim membrum, cor scilicet ipsum,
Impetit, atque malo properans errore vagatur,
Maerentemque hominem cruciante dolore fatigat.
Summum ventriculi siquidem os divellitur, id quod
Cor quoque dixerunt aliqui, et quadam quasi porta
Clausa coarctantur luctanti viscera motu,
Plurimi item crepitus infraque supraque feruntur,
Et madidus toto promanat corpore sudor.
Invisum caput urget onus, tumidaeque resultant
Temporibus venae, duplex capit omnia visus.
Non secus ac alta temulentus nocte, velutue
Cornigeri altores Bacchi, ebria turba, Sileni
Expressae mentem suffusi potibus uvae
Turbida diverso detorquent lumina ductu,
Atque labante genu, nutanteque corpore toto
Per Nisaea inopes animi declivia currunt.
Sic hebetes oculos habet hac qui peste gravatur.
Illud idem quidam dixere myoctonon, ut quod
Gustantes soleat prope fontes perdere mures.
Quidam alio appellant id nomine pardalianches,
Monstroso quod huic animanti rustica turba
Interitum struat, hanc si quando obiecerit herbam,
Per iuga frondosae Phalacraeis vallibus Idae.
Saepeque thelyphonon, nec non et cammoron , illud
Femineum dicunt Aconaeis crescere saxis.
Hoc tibi ne noceat malum, inexstinctae accipe calcis
Quantum plena tenet manus, atque rubente lyaeo
Commisce, unde replens cotulam mensura bibatur.
Aut pulchrum abrotoni caulem et decerpta virentis,
Germina marrubi, quod iam dicunt meliphyllon,
Atque in frondifera natos oleagine flores,
Et gracilem reseca rutam, et mixto ebibe melle.
Vitigena candens quoque ferrum exstingue liquore ,
Vel quae stillat idem calido excrementa camino,
Sicque novam argenti sive auri denique massam.
Dimidiatum humilis piceae quoque sume maniplum.
Montanae socius cui sucus onitidos adsit,
Sive polycnemi modo natam contere virgam,
Quattuor et cyathis melliti porrige vini.
Imo medullarem contrito passere potum
Accipe, ubi densa volucrem concoxeris olla.
Et iuvenis vituli pingui iam mollia callo
Cornua rescindens sumpto bene concoque vase,
Atque illa vescens offa tua viscera pasce.
Quin etiam humano vel equino balsama lacti
Misce aliquot guttis, et eundem porrige potum.
Proderit is tum si crudorum onus ante ciborum
Sumpturus vomitu per collum effuderit aeger.
Saepe etiam patulis oculis dormire solentis
Pensicula catuli tenerique coagula cerui,
Lenaeoque terens potanda liquore propina,
Sic Aegyptiacae radices contere fici,
Et mixto coctas da vino apiumque labore.
Quae si sollicita modo feceris omnia mente.
Invisum poteris, dominumque avertere morbum.
Redditus ut rursum sibi vitam proroget aeger,
Et valido quocumque libet se corpore sistat.
Nunc mala damnosae cerussae pocula pende
Spumanti similis lacti cum tempore verno
Suppositas rauco pressum replet impete mulctras.
Haec data spuma statim multum adstringente vigore
Infectum tenet os, subeunti frigore siccae
Gingivae arescunt, crispanteque pelle trahuntur.
Aspera lingua scabret, flaccae prope guttura glandes
Deficiunt, nullamque cient e fauce salivam,
Cassaque tussis obit, pigra pondere lumina nutant.
Interea crebros homo sursum expellere ructus
Auditur, labat, oppletaque extenditur aluo,
Et grave turbata queritur ratione cerebrum,
Vanaque vel media phantasmata luce videri.
Nauseat, et tristi gemitus e pectore ducit.
Interdum obrepens oritur cum frigore somnus,
Torpet iners motus, languentia membra fatiscunt
Officium pertaesa suum, et nisi protinus adsit
Praesens auxilium, tandem dominante dolore
Succumbens stygias aeger descendet ad umbras.
Utilis hoc contra bibitur medicina venenum,
Palladia placidum quod nuper fronde liquamen
Premadia, aut orchas, myrtinave coxit oliva,
Lubricus ut venter rursum mala pharmaca reddat,
Seu distenta premens tenerae celer ubera vaccae
Pingue natante dabis lac cum cute tristibus aegris.
Aut tu mollificae reseca et tere germina maluae,
Expressumque homini potandum porrige sucum.
Tusa etiam mixto sic praebe sesama vino,
Sic et combusto cinerem de palmite sume,
Atque superfusa turbatum perlue lympha,
Hinc angusta novae cola per vimina sportae,
Verum interposito de lini stamine panno,
Ut seclusa simul descendere crassa vetentur,
Limpidus hinc penetrat, bibitus qui proderit, humor.
Non secus huic etiam possunt succurrere damno
Palladio triti bibitique liquamine nuclei,
Quos olim alatus volitansque per aera Perseus
Cephea elatis pedibus tellure relicta,
Quando Medusaeum curuo caput ense putasset.
Intulit antiquis Cephei nova dona Mycenis,
Praeceps ex alto capulus, Langaea ubi nympha
Exhibuit nato Iovis ipsi pocula Perseo.
Saepeque Gerraei ramis circumflua turis
Lacrima, cum tosti Ptisana tibi proderit hordei,
Et destillantes atalymno, ulmo et nuce guttae,
Quas rite immixtas tepido liqua et offer Iaccho.
Ut quaedam vomat, et quaedam per balnea soluat,
Cum madido elicitus manarit corpore sudor.
Oblatoque cibo languens se recreet aeger,
Pingueque nonnumquam vinum bibat, ac erit ut mox
Paene resecta novo reparet sibi stamina penso.
Nec tu frugisecam, piceum quae reddit odorem,
Cantharidem pota, quia talem imitata resinam
Plenas illa trahit nares, et dentibus ipsis
Infecto cedriae sapor obuersatur in ore,
Morsaque labra dolent, alias extrema superni
Ianua ventriculi, contortaque vellitur aluus,
Atque cruentam acer vesicam supprimit angor,
Multa coarctatum stringitque angustia pectus,
Subsidensque cibi coquus ima ad viscera tendit.
Redditur impatiens mutatis moribus aeger,
Ut pulsa ob tantum mente et ratione dolorem
Lamentabilibus cadat intereatque querelis,
Qualis in horrenti spinarum pappus echino,
Quem violenta rapit per inaneque dissipat aura.
Huic propere ut medeare malo, frugale subinde
Pulegium dulci nympharum munere funde,
Ieiunae et Cereris facto aegris porrige potu,
Haec quo diva suas apud Hippothoonta rigavit
Fauces, Threiciae numerosum ad carmen Iambes.
Praeterea iuvenis capraeve, suisue, vel agni
Decocto capite, aut etiam ansere pinguia iura,
Quae tamen adiecto lini sint lubrica fructu,
Offer, ab oppleto dum surgat nausea ventre,
Mox ubi tunc imo sederunt omnia fundo,
Infimam adusque gulam, crudas dum senseris escas,
Inserto vomitum proritans indice produc.
Saepe etiam infernis ovium lac partibus inde,
Et sic multa trahes mollem excrementa per aluum.
Non minus id praestat sumptum per labra iuvamen.
Pampineas etiam viridi de palmite frondes
Accipe, et infuso potandas melle propina.
Quin et acuta inter petras radicula prodest.
Cuius perpetui fronde apricantur aculei,
Sed dulces apium tusae superadde labores.
Illius herba velut molothurus floret, et altis
Conspicitur ramis, gracilique assurgere caule.
Quattuor et Samiam drachmarum pondere terram
Intere quam fruticans intra sua viscera Phyllis
Imbrasidem iuxta fovet educitque fodinam,
Et quam Chesiadas aries docuisse puellas
Fertur, ubi gelidus iuncosis Carcetus undis.
Postquam etiam passis vinum confeceris uvis,
Da duplicem potum, et castam simul inice rutam.
Pinguis eis pariter partem miscendo rosacei,
Aut etiam Illyricam redolentes irida sucos.
Hoc valde antidotum valet, et mala pocula vincit.
Quod si noxia quis biberit coriandra, repente
Ablato exagitur sensu, stridenteque voce
Edit acuta velut furiosae iubila Bacchae,
Seu Stygiae iniecto quasi percitus angue Megaerae.
Contra haec ex dulci da Pramnia vina racemo,
Ut madido spumans fudit vindemia praelo,
Diluat infuso tamen haec maris unda catino.
Quin et inanitis, gallinae partubus, ovis,
Confractis salsam testis superinice spumam,
Qua vescens cepphus se servat et interit esca.
Piscantes pueri strictis ubi fraudibus illi
Insidiantur avi, sic ut capiatur ab his, dum
Albentem sequitur non provida in aequore spumam
Quin etiam tumidis aegrum submerge procellis,
Quas una cum flammivomo Saturnius igne
Aeoliae iussit parere tridentifer aulae.
Immissis siquidem devictus flatibus ignis
Cedit, et ambo timent dominos obnoxia ventos.
Ipsum autem rapidis metuendum fluctibus aequor
Subiectis nautis, et navibus imperat, et vim
Infert, infesto sed silva obtemperat igni
Iuxta quem genitrix statuit natura tenorem.
Hunc etiam poterit penitus sedare laborem
Mixtum vino oleum, vel dilutum nive mustum,
Quando legit cantans maturos vinitor uvas,
Et spumosa sonat plenis vindemia labris,
Tunc ubi mellilegae circa humida praela volucres,
Vespaque, pemphredonque, et monticolae bembyces
Delicias tortiva suas acinosque sequuntur.
Callida quando secat nitidos vulpecula botros.
Deinde malae obserua letalia pocla cicutae.
Haec siquidem caecas capiti infert sumpta tenebras,
Atque caduca oculis celeres vertigine gyros,
Ut titubante gradu, et pronus palpantibus aeger
Prorepat manibus, clausas angustia fauces
Strangulat, et summos frigens subit horror in artus,
Contractaeque silent et ducunt otia venae,
Ille autem modicum stricto trahit aera collo,
Et crebro exanimis singultu vellitur, inde
Horrida terribilis visurus limina Ditis.
Oblato hunc oleo sincero sive Lyaeo
Imple, ut luctificam mox lubricus evomat Aten.
Sive per infernas clysteribus utere partes.
Saepe et forte merum, vel summi germina dauci,
Thessalicaeque comas languenti porrige lauri,
Quae fluidos Phoebi redimivit prima capillos.
Seu mordax piper, ac urticae feruida sume
Semina, et austero da turbida vina liquore,
Sic et odorifer a quae synthesis iride constat,
Atque Cyrenaicus nitida cum Pallade sucus
Proderit, et dulcis pariter data pocula mulsi,
Iuncta quibus pinguis fuerit cutis extima lactis,
Quam modico leni super igne in vase resolue.
Pellere nunc etiam perimentia toxica disce,
Quando suis hominem misere cruciatibus angunt.
Crassa fit illius iuxta imum lingua recessum,
Turgida labra calent, mox arida sputa sequuntur,
Atque recedentes inferna parte dehiscunt
Gingivae, eque sua luxae statione moventur,
Cor stupet, omnis abit sensus, turbataque mens est.
Hinc rabida innumeras edit vesania nugas,
Clamosoque dolens homo vociferatur hiatu,
Secta velut trunco vellatur corpore ceruix,
Nec secus ac magnae matris furiosa sacerdos
Nona sacrificans mensis per compita luce
Longum terribili circumsonat ore boatum,
Quem prope percipiens per montes turba tremiscit
Non aliter rabido miser eiulat ille furore,
Et trucium fugiens ululat de more luporum
Obliquisque, ferus ceu taurus, atrociter hirquis
Prospicit, ac nudo fremibundus dente renidet.
Hunc bene complicitis devinctum nexibus ambi.
Infusoque statim thoracem prolue vino,
Atque vel invitum satia, mansuetaque verba
Da furienti homini, ac inserto stipite frendens
Fortiter os aperi, ut dirum mox evomat haustum,
Vel tu pascentis tenerum anseris accipe pullum,
Et coque, et austerae cui montes patria, pomi
Silvestrem (fuerit mundus tamen a cute) librum,
Vel cape plantatos nascentia mala per hortos,
Ludicra quae pulchris fert aestas dona puellis.
Aut etiam gravida struthia ex arbore carpe,
Atque adstringenti laudata cydonia succo,
Quae riguo dives produxit Creta recessu,
Atque haec tusa probe fluviali perlue lympha,
Mixtaque pulegii ramis simul omnia tunde.
Praeterea sumpta redolentis parte rosacei
Hunc etiam praestans valet iridis unguen ad usum.
Sic aegre et multo tandem post longa labore
Tempora, vix tremulis languens incessibus ibit,
Attonitumque geret non certo lumine visum.
Illo Gerrhaeos Euphratis ad arua colonos
Humanam in caedem sua tingere spicula dicunt.
Sic quia tincta ferunt haec immedicabile vulnus,
Quod nigram fovet hinc carnem, sub ea acre venenum
Putrescit, foedoque cutis sudore fatiscit.
Si vero invisum Medeae Colchidos ignem
Incauto quis atrox potarit ephemeron ore,
Aspera ceu quodam pruritu labra queretur,
Nec secus ac caesae ficus albente liquore,
Et velut affrictos urtica sentiet artus,
Sive calescentis praegnanti vertice scyllae,
Quae ciet in tenera quasi flammae incendia carne.
Hinc mala ventriculum gravitas incessit, et urget
Ulcerat, ut foedum regerat per colla liquorem
A lotis qualem coquus effert carnibus imo
Tetrica commotam iacit excrementa per aluum.
Hoc contra medicina malum tibi quercea frons est,
Fagineaeque, pari si sumas pondere, glandes.
Sive recens asinae aut vaccae lac offer, eoque
Selanguens satiet, plenumque os colluat aeger.
Appellatum etiam sistendo a sanguine germen
Atque novo eiusdem lacti iuvat indita radix.
Quin etiam intritus fluviali pampinus undae
Aequalique rubi commixtus pondere ramus.
Insuper hirsutis horrentes exue tectis
Castaneas, plena quas Castanis arbore profert
Terra nuces, una cum cortice deinde sequenti
Da mediam huic tunicam clausae quae proxima carni est.
Imae etiam ferulae prodest exempta medulla,
Quae tenet astripetae vulcania furta Promethei.
Adstringentis item baccas tibi collige myrti
Hisque e Puniceis extrema putamina malis
Adiice, et infuso potum ex his confice vino,
Quo procul infestum possis dispergere morbum.
Nec gravis ulophoni te noxia pocula fallant,
Quae labiis gustata tuis qualem ipsa saporem
Ocima praesentant, extremaeque intima faucis
Principia exasprant, et acutis ignibus urunt.
Turbatumque animo vesania destruit aegrum,
Ut linguam frendente suam praemordeat ore
Sublata attonitus ratione, et utrosque meatus
Obturans flatus tenet, altaque murmurat aluus,
Qualia nimboso est audire tonitrua caelo,
Saepeque ut illisae scopulis sonuere procellae.
Hoc ita detentus dum ringitur ille veneno,
Anxia constricto suspiria pectore ducit.
Atque adeo urgenti reicit per viscera potu
Consimiles grumos nondum durentibus ovis,
Qualia concumbens gallis pugnacibus ales,
Nempe rudes globulos incoctaque pignora fundit.
Sic adfecto homini diluta absinthia possunt
Cum nuper presso cruciatum tollere musto.
Lenta potest etiam terebinthi obstare resina.
Ipsa etiam piceae tristis quoque lacrima pinus,
A qua detractam demens tibi Marsya pellem
Victor promerito quondam suspendit Apollo.
Hinc ea adhuc arbor per opacos sola recessus
Nobile conqueritur lugubri murmure fatum.
Da quoque ei maris ac mures auferre solentis
Collectos polii cum rutae germine flores.
Sic et spectantem Syriae confinia nardum,
Atque cape amnicola rescissum e castore testem.
Sive Cyrenaici cultello rade liquoris
Quod levat aequatum drachmae pars tertia pondus.
Sic et habens olidi cognomen origanus hirci,
Concretive iuvat metae instar copia lactis.
Sin errans aliquis taurinum forte cruorem
Sumpserit, illaeto gemit afficiturque dolore.
Quandoquidem internis ubi venis ille propinquat,
Condensatur, et in media concernitur aluo.
Clausa hinc spirituum via, ademptus anhelitus intra
Impletum guttur prohibetur, et anxius aeger
Voluitur in terram, spumanteque palpitat ore.
Contra hoc sume malum viridantis germina fici,
Quae superinfuso madefacta rigentur aceto,
Et modicam misce, quae potum temperet, undam.
Irritanda etiam est ficulno cortice sedes.
Dandaque vel capreae tenerive coagula cerui
Aut celeris leporis, raro quae stamine rite
Colaris, certam poterunt haec ferre salutem.
Vel bene contritum da drachmae pondere nitrum,
Idque suo suavis dono contemperet Euan.
Ipsius et laserpici, et lecti inde liquoris
Aequalem partem, quod et edit brassica semen
Accipe, et admixto fiat tibi potus aceto.
Aut humilis satura languentem caule conizae.
Quin etiam tritum piper et collecta ruborum
Semina contundas, isto certissima pacto
Antidota aduersus talem te crede cruorem
Composuisse, omnes quibus intra viscera grumos
Solueris, ut vegetae pateant spiracula vitae.
Nosse etiam invisae buprestidis acre venenum
Convenit, et domitum qui affligat et opprimat aegrum.
Haec alio aspergens sumentis labra colore
Nitrosum infecto graviter cit in ore saporem,
Et facit eroso non suavia tormina ventre,
Quorum vel solo est cruciatus cernere vultu,
Obstruit urinas, ima hinc vesica laborat,
Et tumet inflatus sicco velut hydrope venter
Per mediasque effert umblicum insumine sordes,
Ac levat extensam sursum circa ilia pellem,
Saepe pigram haec vaccam, vitulum quandoque salacem
Perdit, pascentes sua quando armenta magistri
Discernunt, et ob id buprestem nomine dicunt.
Hic coctum siccis cum ficubus accipe vinum,
Imo sua abscissos ipsos a fronde minutim
Contere, et elixa, dulcemque hinc porrige potum.
Certa calentis enim fuerit medicina veneni.
Sive recente reple non magnum lacte catinum,
Et tenerum misce victrice ex arbore fructum,
Vel montanorum praebe genus omne pirorum.
Interdumque ipsas in vinum conice myrtos.
Et se femineum, qualis puer, aeger et uber
Admoveat, prensasque tenax trahat ore papillas,
Ut petulans, vitulus fetae qui femina matris
Pulsat, et haud tacitis cit dulcia flumina labris.
Saepe etiam pressae succo satietur olivae,
Inde vel invitus vomat, imae ad concava faucis
Immissa penitus pennave manuve, iuvatque
Flexile concisi folium sic indere libri,
Quod trahat ex alto sursum mala pharmaca ventre.
Forte recens si lac, cui mixta coagula, sumat
Imprudens aliquis, praesuffocatur, ei tres
Da potus, acris quorum sit primus aceti,
Lenaei reliqui constent duo munere patris.
Aut etiam Libyci radices intere silphi.
Saepe Cyrenaici modicum dissolue liquoris.
Quin etiam mollem potes admiscere conilam,
Vel similem musco, qui crescit in aequore spicam
Eredolente thymo, sic et prodesse probatur
Eucnemi bibitus cum terrae sanguine botrus.
Interdumque illos sparsere coagula grumos.
Rugosaeque comae quas fert Plutonia paelex ,
Mellilegisve adeo dilecta volucribus herba,
Si superinfuso riguae potentur aceto.
Nunc age potati mala contemplare dorycni
Cui plane similis lacti faciesque saporque.
Qui bibit insuetis quatitur singultibus aeger,
Sanguineumque cibum vomit, et muccosa per aluum
Defertur pituita, velut si tormina vexent,
Aut excernendi frustra irritata cupido.
Iam tunc arenti profligitur ille dolore,
Et labefactato strepit et se corpore volvit.
Arida nec multum desiderat ora rigari.
Contra tale malum data lactis copia prodest,
Salsius aut miscens in potu porrige passum.
Praeterea pinguis carnes e pectore capi
Commodus illarum est sucus quoque, quotquot et alti
Beluae aquas habitant maris, et muscosa pererrant
Littora, quarum aliis crudis, coctisque quibusdam
Vescatur, rapido possunt quaedam igne foveri.
Sed multo tamen ipsa magis conchylia prosunt,
Suavis item calches, pinnae atque rubentis echini
Sana caro est, patulique ctenes, non ipseque ceryx
Desit, et arrosis solita algis crescere tethe.
Nunc cave, potatum ne vitae pharicon obsit,
Hoc similem nardo noris praestare saporem,
Et tremulos homines rabida convellere mente,
Uno adeoque die Stygio demittere regi.
Contra hoc emulsam certo da pondere nardum,
Scorteus antiquum cui nomen sacculus indit,
Quam Cilices edunt prope Cestri flumina montes.
Et bene contusum Smyrnaeum saepe iuvabit.
Ipsam praeterea languentibus irida praebe,
Florigerumque caput, cui non propensa Dione est.
Propter praelatae temere certamina formae.
Hinc mediis eius foliis turpissima probra
Indidit, informes, asinina puta inguina, clavas.
Sumpta etiam, cui facta acies sit acuta, novacla
Totum rade caput, liquentiaque hordea nuper
Iacto flore, una et foliosum germen inunge,
Et croceos castae flores tibi collige rutae,
(Cui contraria dans alimenta eruca resistit)
Ac acido bene contritos per funde liquore,
Inde line hanc liquidam circa utraque tempora pultem.
Ne quis item incauto non prudens ore nocentem
Sumat hyoscyamum, puto non minus esse monendum,
Ceu fatui pueri, qui iam nutrice relicta,
Et primis positis cum infante aetate capillis
Iam non quadrupedes proprio procedere nisu
Incipiunt, multo quod non potuere periclo,
Harum ignorantes quoniam illi incommoda rerum
Conspicuam nocuis degustant floribus herbam,
Atque terunt nato nuper mala semina dente,
Hinc tumidas misera gingivas voce queruntur.
Hoc aduersus erit bona lac medicina venenum,
Interdum Graecum quod dicunt nomine faenum
Accipe, curuatis insignem cornibus herbam.
Quae tum maiorem narratur habere vigorem,
Si bene Palladio perfusa liquore natarit.
Vel calidae fervens urticae contere semen,
Vel cruda eiusdem folia herbae mande, vel ipsum
Ex his contusis expressum collige sucum.
Denique cichorium, et nasturcia, persaeumque
Accipe, et omnibus his aequali pondere misce
Eliciens lacrimas semen, similique vigore
Praedita caeparum praesegmina, ructificique
Taleolas raphani, Latiae haec radicula genti est.
Hoc etiam adversus vidi prodesse venenum
Multifidi caput, in vino si sumitur, alli.
Inde soporatos opio respexeris aegros,
Summa quibus friget cutis, et pigra lumina nutant,
Stillat odoratus sudor, pallensque laborat
Corpus, et ignito velut ardent labra calore
Malis visa suis laxos demittere nexus.
Paruus item et frigens e gutture spiritus exit,
Obtortae apparent nares, fit lividus unguis,
Atque latescentes oculi sua in antra recedunt,
Quae certam tibi signa queunt portendere mortem,
Quae tamen omnia non metue, imo sit tibi curae
Illi qua ratione queas succurrere pesti.
Dulci itaque exsanguem reple calidoque lyaeo.
Quin et Hymettidum opus tere commisceque volucrum.
Quae procumbentis nemorosa in valle iuvencae
E putrido fiunt vegetata cadavere proles,
Namque cava hic primum posuere cubilia quercu,
Et feruenti una lectae incubuere labori,
Digestosque favos Cereri fecere vehentes
Indutis pedibus thyma, florentes et erycas.
Suavis item lana modicum quid sume rosacei
Indeque diductis adaperto dentibus ori,
Si gravior mersos sopor illius occupet artus,
Tunc quantum sat erit trahe, velle, ferique, iacentem,
Saepe etiam constans ex iride inunge liquamen
Nunc clamans, nunc impellens, ut languidus ille
Excutiat nocuum vitali a sede veternum,
Atque malum regerat stomachi conatibus haustum.
Et viles oleo vinoque intingere vestes
Proderit, et gelidum admotis circumdare corpus,
Et fac ut impleto saepe intret balnea labro,
Ut calidae in grumos concreti sanguinis undae
Disiciant, fotis unguentum hinc illine membris.
Quod si fluctivagi leporis letale venenum
Deprendas, foedum qui sumpserit halat odorem
Qualiter exemptae reliquo cum viscere squamae,
Vel putridi quod olent neque loto corpore pisces,
Talis et immando sapor obuersatur in ore.
Porro sordidus hic lepus ut natalibus undis
Editus est, timidae forulis se teuthidis abdit,
Ceu genita ex illa proles vel sepia is esset,
Quae vitream, si quando peti se senserit, undam
Felle suo atque adeo quadam nigredine turbat.
Post bibitum hoc virus viridis stagnantia fellis
Excrementa manent, tenebroso lumina visu
Caligant, liquidaeque abeunt in corpore carnes.
Nausea adest, tumet alta cutis, talique calescunt.
Subque cavis oculis roseo fucata rubore
Apparet facies, sistensque urina moratur,
Quae nunc purpureo, nunc sanguineo esse colore
Cernitur, et quemcumque videt contemnere piscem
Assolet aversans, ut quaelibet aequoris, aeger.
Contra hunc Phocaicum veratri porrige potum
Elicitasque recens carpti lacrimas colophoni.
Perniciosa mali et compescas pharmaca piscis.
Interdum enixae mulsum lac potet asellae.
Insuper elixae da lubrica muscula maluae.
Tum quoque cedrinae viginti grana resinae.
Punicei interdum, cui Creta est patria, mali
Formosum poterit potu aeger sumere fructum.
Oenopesque, et quod Promenium nomine dicunt
Aeginetin item, et tenui quaecumque rubentes
Et duras cute habent mollique putamine crustas
Quandoque exemptas gravidis e vitibus uvas
Exprime fiscella, novae ut excolantur olivae.
Sin sitibundus homo est, cui, proni ubi more iuvenci
Porrecto optatum procumbens gutture potum
Attrahit, aut sera non cernens nocte petito
Vase bibit, simul hausta intus rapiatur hirudo,
Saepe suae sentit non parva pericula vitae.
Quandoquidem prensae sugens se bestia carni
Applicat, et vegetum trahit alto ex corpore sucum,
Aut etiam extrema pendens in fauce moratur,
Angustasque animae tenet ad praecordia portas,
Aut imae suffixa gulae praecludit eunti
Tum fusum patera confestim potet acetum,
Sive nivalis aquae gelido sese irriget haustu.
Saepe et Hyperboreo concretam flamine crustam
Porrige, vel sumptam salsuginis intere glebam,
Hincque salutarem conturba et confice potum.
Ipsum saepe salum feruenti sole vel igni
Coge, vel effossum pariter sal sume, vel albam
Eiusdem spumam, quam qui sal suffodit imo
Colligit in fundo, quando undae infuderit undam.
Nec te ortum tellure malum Zemona fatiget
Pectore saepe tumens, suffocans gutture saepe,
Quod prope vipereis attritum tractibus antrum
Enatum diro vibratum ex ore venenum,
Atque graves in se vicinum sorbuit auras.
Communi fungos appellant nomine, verum
Diversae species diversa voce feruntur.
Contra hos inflexum raphani caput optima cura est.
Aut involventes viridantia brachia rutae,
Sic et in aeriferis glacies concreta metallis
Qua tingens corium cogit nigrescere sutor.
Mixto et clematidis cineres mox offer aceto.
Aut tritam ardentis radicem immerge pyrethri,
Vel nitrum, et crescens scisso nasturcium in agro.
Medicum item malum, et faciens lacrimare sinapi.
Insuper ex acido potandam trade liquore
Tostam, quam fundunt vini tibi dolia, faecem.
Sive domesticae avis lecta excrementa propina.
Insertaque manu postremi faucibus oris
Abs te irritato tristem vomitu eice mortem,
His invisa etiam Dictynnae proderit arbor,
Quae numquam Imbrasiae Iunoni facta corona est.
Nanque sub umbrosae quando olim collibus Idae
Suscepere suae divae certamina formae
Myrtea victricem cinxerunt serta Dionem.
Sume ab aquosa igitur myrti rubicantia silva
Grana, vel hibernae crescentia flatibus aurae
Phoebeae radiis excocta et fota quadrigae
Et pressum ex tritis per colum traice sucum,
Ac parvam cotulam capienti infunde catino,
Vel maiore etiam cyatho, neque enim nocet, ultra
Si quis acetabli mensuram porrigat, imo
Iste salutaris procul arcet noxia potus.
Sin tibi summa malae nocuere venena lacertae
Nempe emittentis liquidum sucum salamandrae,
Cui nullus poterit fumusue ignisue nocere,
Continuo stupido lingua inflammatur in ore,
Et subito torpet languore, malique tremores
Frigida concutiunt soluuntque in corpore membra,
Ut quadrupes pronus, pueri instar, inambulet aeger,
Usque adeo obtusum est, et hebescit mentis acumen.
Multa etiam in summa vibex cute livet, et inde
Imbibitum infecti perstillat saepe venenum.
Hic lectum piceae tenthrenes munere fletum.
Confice, vel viridem, quam profert aiuga, silvam,
Coniferaeque simul nucleos huic adiice pinus,
Vel calidae feruens urticae contere semen,
Contusique mola permixtam erui adde farinam.
Ipsam etiam urticam, simul arida et hordea pingui
Misce oleo, et facta languentem pulte sagina.
Praesentem quoque praestat opem collecta resina,
Et sacer Hyblaeae vomitusque laborque volucris,
Imaque qua terris in fixa est Galbana parte,
Nec non nata recens tardae testudinis ova.
Pinguis item confert mactati axungia porci,
Cui coctum aequoreae partum testudinis adde,
Quae summos tranat fluctus velocibus alis.
Accipe non nunquam vel sola, ubi cetera desunt,
Montanae et cytiso pastae testudinis ova,
Quam, cum muta prius fuerit fecisse canoram
Fertur progenitus Maia et Iove filius olim.
Inclusis siquidem spoliavit carnibus ille
Quadrupedem et vario pictam fabre ordine testam.
Atque duos summis cubitos adnexuit armis.
Imo coaxantes deprendens confice ranas,
Et vulsam eryngi radicem iunge, deinde
Sufficiente coquens scammoni parte remolli,
Hocque cibo vel iam dispersam collige vitam.
Sin nocuae aestivo mala tempore pocla rubetae
Quis bibat, aut mutae simili quasi imagine ranae
Quae densos frutices venienti vere frequentat,
Et vitreum pascit lingendo noxia rorem,
Aspicitur viridi sua pingi membra colore
Inficiente velut, quam Thapsus protulit, herba,
Et subeunte statim languens incenditur aestu.
Atque frequens arcto vix gutture spiritus exit;
Horribilemque altis e faucibus efflat odorem.
Huic tu raninas elixa et porrige carnes,
Aut suavi piceum vino coniunge liquamen.
Praeterea apprensae splen cura est optima ranae,
Quae colit algosae ripas clamosa paludis,
Primaque florigerum rauco ver nuntiat ore.
At quae muta silet calamisque et arundine gaudet,
Offundit viridem ceu buxi membra colorem.
Tristi os bile replet, crebri quoque corde dolentem
Singultus aegrum quatiunt, et labile semen
Spargitur, atque utrumque vetat generare parentem.
Sic affecto homini mera vini pocula funde,
Utque vomat, quamvis invitum coge, foveque
Quin et arundineas vino tere tradeque fibras,
Quas suus extrema lacus enutrivit in unda
Qua tenues fluitant, turba olim rustica, ranae.
Sic et odorati radicibus utere iunci,
Quem distinguenti quadratum nomine dicunt.
Ipsum etiam aegrotum pallente fameque sitique
Extenua, et multo fac contabescere motu,
Non invisa etiam cruciansque argentea spuma
Te fallat, quae sumpta tuam male vellicat aluum.
Nanque revoluentes sese sub sumine flatus
Instrepitant, ut vix medicam admittentia curam
Tormina, quae magnis hominem cruciatibus angunt.
Nec suus urinae patet exitus, omnia membra
Ardent, et nigricans imitantur livida plumbum.
Hic modico praebe contritam pondere myrrham,
Quod duo sustollunt oboli, quandoque recentem
Ormini potum, montanam saepe hypericon.
Interdum ramos hyssopi, quin et agrestem
Nonnumquam ficum, ac apii penetrabile semen,
Isthmia quam norunt herbam certamina, quando
Alta Corinthus (ubi priscis dominata sub annis
sisyphia est proles) sit facta hinc usa corona
Exhibitis ludis, quibus obruto aquis Melicertae
Claro Inus puero funebria iusta celebrat.
Accipe item feruens, quod protulit Irio, semen.
Rugosumque piper stante aequa examine lance,
Daque suavi intrita mero, et letale venenum
Discuties, florentis ad haec muscosa ligustri
Germina, quosque novos fert punica contere fructus.
Insuper Oetaeam potu cave sumere taxum
Abiegnis similem ramis, miseraeque datricem
Mortis, eam sumptus vini fecundior haustus
Vicerit, aereos ubi strinxerit illa meatus.
Porro nostra videns haec olim carmina lector
Accipe non alia quam sunt ea condita mente,
Nicandrique tui iuxta memor esto poetae,
Sic erit ut facili tibi Iuppiter annuat aure.

PLangite funestis pleni singultibus Hessi,
Et madido tristes ore movete sonos.
Ex hilari laetas secludite pectore mentes.
Nullaque ridendo ducite verba ioco.
Horreat immundo situs squalore situque,
Nec faciat glabras docta novacla genas.
Obtectae lateant frontes, niger adsit amictus,
Et quicquid tristis signa doloris habet.
Scilicet immiti correptus funere princeps
Occidit et fulgens traxit ab orbe iubar.
Non secus ac torvi subvectus ab ore draconis
Sol perit, et medium surripit umbra diem.
Non nova componit dubius mendacia rumor,
Qui tulit exanguem saepius ante metum.
Vera nimis fama est, verae iam credite famae,
Hei mihi, quod seram non habet illa fidem.
Cominus atratam video procedere pompam,
Qua mixtus dominum defleo et ipse meum.
Longa sacerdotum series, candensque iuventus
Tristia funebri carmina voce sonat.
Per medias onerosa gemit libitina plateas,
Plumbea conditum lamina claudit onus.
Non cana terribiles diffundunt tympana bombos,
Nec gravis inflexo perstrepit aere fragor.
Est procul assueti petulans symphonia cantus,
Nec resonas pulsant garrula plectra fides.
Flebilis auditur crebro querimonia luctu,
Alta, repercussis planctibus, aura gemit.
Amissum patriae patrem respublica plorat,
Patronum queritur pauper inopsque suum.
Troia sic lacerum defleverat Hectora pubes,
Taliter Aeacidem Graecia maesta ducem.
Tantus erat Thebae luctus, moriente Polimi
Germine, quo cecidit parta stetitque salus.
Ominis infelix, o lamentabilis, o tu,
Fellis, et absinthi plena aloesque dies,
Talia quae pavido profers spectacula vulgo,
Et desolatos tot facis esse viros.
Quis modo nos saevo defendet ab hoste relictos,
Si nova quis nostris bella parabit agris?
Tuta huc usque dabant tranquillam tempora pacem.
Et viguit patrii candida fama soli.
Sit licet umbrosis densissima montibus ora,
Qua multas Cacus posset habere domos.
Non tamen ulla malos clausit spelunca latrones,
Securum carpsit quisque viator iter.
Dicite, qui vestras peregrina per oppida merces
Venditis, et fuluas concumulatis opes.
Quando quis Hessiacis vos depopularit in agris?
Tutior in toto non erat orbe locus.
Nempe potens rapidos princeps sedare tumultus,
Inque citam potuit praecipitare fugam,
Pro populoque stetit fortis Athleta suo.
Hoc duce aperta nihil bifrontis limina Iani
Duximus, et raucas bellica signa tubas.
Non fera nos acies, non strictus terruit ensis,
Nostra Medusaeum signa fuere caput.
Scilicet audaces mage sunt in proelia cervi,
Quos petit horrendo percitus ore leo.
Illius hic animum gessit fortissimus heros,
Et verae quicquid nobilitatis erat.
Non nisi quem simili suffultum robore vidit,
Aggressus, iusta strinxerat arma manu.
Magna (lacessito sed pectore) bella gerebat,
Quae nova confecta foedera strage dabant.
Quid levis in tantum linter delabitur aequor,
Quo bene rostratis classibus esset opus?
Non meus alta potest fastigia tangere contus,
Haec satius luctans flumina remus aget.
Det deus ut docti, quos iam tulit Hessia, vates
Maeonio celebrent fortia bella pede.
Quam valido rapidum traiecit milite Rhenum,
Totque Palatinis castra locavit agris.
Proh nihil haec potuit dominata iuvare potestas,
Quin modo crudelem corruit ante necem.
Nullum dedecus est isto cecidisse sub hoste,
Omnia qui stabili lege animata rapit.
Quem neque torquentes liventia pondera fundae.
Pulsa nec accenso puluere saxa domant.
Cui nihil indutae possunt obstare trilices,
Quique alias tutum protegit umbo caput.
Nec si Palladia circumdatus aegide pugnes,
Et fidam Persei falx tibi ferret opem.
Nil iuvat immanem quae stravit clava leonem,
Nec qui Stymphalidas contudit arcus aves.
Bellica si possent certantes arma tueri,
Saevaque robustae vincere fata manus.
Cum tot ubique viris, quorum memoranda canuntur
Gesta, per aeternos viveret ille dies.
Sed quoniam certis succumbunt omnia fatis,
Non isti potuit non dare colla iugo.
Et dedit, et tanto suspiria nulla labore
Traxit, ut invictum magnanimumque decet.
Qui fuit ante animus, summam duravit in horam,
Namque pudet fortem degenerare virum.
Tartareo solita virtute resistitit hosti,
Infecit nullum livida plaga locum.
Nil dubito aetherea quin vivat spiritus arce,
Alta quidem virtus sed super astra levat.
Incluta maiestas celsum conscendit olympum,
Mansit in hac nobis flebile funus humo.
Cui circumfusi meritum impartimur honorem,
Et damus in celebri digna sepulchra loco.
Hic ubi praelabens sacram Lanus alluit aedem,
Et duo marmorea culmina mole patent.
Structaque Phidiaco qua Mausolaea labore
Condita divigeni stemmatis ossa tegunt.
Hocque superpositum signamus carmine marmor,
Quod leget inscripto posterus orbe nepos.
Omnibus insignis virtutibus, optimus heros
Contegitur princeps hac Guilielmus humo.
Quo duce iusta Iovis caelestes filia sedes,
Liquit et humano rursus in orbe fuit.
Quae nunc musa dabit tanti mihi carminis orsum,
Ut valeam questus commemorare graves,
Quos crebro effundis gemitu maestissima consors,
Pallida dum cernis coniugis ora tui?
Arguta esset opus cithara, qua Thracius Orpheus
Eurydicen flevit sola per arva suam.
Quis Cato, quis Marius, tua si lamenta videret
A madidis lacrimas temperet ire genis?
Tam gravis anxietas, tantus te pungit amaror,
Tanta doloroso pectore cura sedet.
Ah tristes video vultus, exhaustaque fletu
Lumina, non solitus purpurat ora decor.
Nulla caput redimit pretiosis mitra lapillis,
Nec lucent teretes Mentoris arte manus.
Tecta latet cervix, quae fulvas ante catenas,
Et varias Indi culta gerebat opes.
Non Tyriam assistens chlamydem cosmeta ministrat.
Quae viduam deceat, vadis amicta toga.
Rorantes admota genas sudaria tergunt,
Mille plicis lacrimas illa bibere suis.
Non adeo ingenti Carum regina dolore
Si veteres praesens mores admitteret aevum,
Tabidaque accensus perderet ossa rogus.
Apposita malles cineres absumere calua,
Et fore paulatim coniugis urna tui.
Has tua delicias aetas, haec gaudia carpit.
Ah nimis ante suam est ista querela diem.
Est et eo maior, quod te feruentior aestus
Vix modo coepisti divam producere prolem,
Iniecit diras invida Parca manus.
Sub verno qualis Pestavum sidere florem
Falx secat, et viridi lilia sternit humo.
Parua voluptatis vidisti tempora, longum
Quod miseram spatium te cruciavit, erat.
Quae tres affecit te sollicitudo per annos,
Arcanum thalami scit penetrale tui.
Nulla quies, nullus tua mulsit pectora ludus,
Aegrotum donec morbus haberet herum.
Quae tulit ille suis confectus stigmata membris,
Haec etiam cordi fixa fuere tuo.
Officiosa gravi comes in languedine semper,
Incolumem poscens et pristina robora divos.
Usque dabas amplam mitis alumna stipem.
Te miserae laceros sumentem civis amictus
Vidimus exuto quaerere templa pede.
Relligiosa nihil loca, nil pia dona iuvabant,
Et quas fudisti supplice corde preces.
Non minus atra suas iam mors exercuit iras,
Parcentes nulli sic voluere Deae.
Certa quod astra trahunt, quod vult divina potestas,
Tranquillo patiens pectore ferre stude.
Simus in adversa nonnumquam sorte necesse est,
Melle madent nostrae felleque pensa colus.
Cuique suam instabilis miscet fortuna sinapi,
Et verso tristes adicit orbe vices.
Adde quod ex omni te non haec parte reliquit,
Quo maestum capiat gaudia pectus, habes.
Sunt duo namque tibi patrios imitantia vultus
Pignora de diva nobile stirpe genus.
Paruus in augusta tibi ludit filius aula
Et summi thalamo digna puella Iovis.
Qui velut in primo vernantes flore amaranthi,
Prae se mira ingens indole stemma ferunt.
Qui solo tristes aspectu pellere curas,
Et possent animo gaudia ferre tuo.
Tanta decentia inest illis, tam viva venustas,
Hi modo buglossi maestae lenimina mentis
Dent tibi, et afflictus emoderare tuos.
Quid tibi mordacem cupio sedare dolorem,
Cum nequeam lacrimas ipse tenere meas?
Non possum simili tecum non flere querela,
Prosilit invitis feruida gutta genis.
Ultra hoc, imbibitoque illum amplectebar amore,
Et mihi dilecti quod vice patris erat.
Promissam queror hanc cecidisse in morte salutem,
Omne meae columen succubuisse spei.
Vix modo praesidium de se sperare iubebat,
Atque suam nobis affore dixit opem,
Invida ubi irruerent inopino fata furore,
Moxque ratam in ventos dissoluere fidem.
Ergo benigna tui princeps miserere clientis,
Qui tibi mandanti quodque subibit onus.
Proque tuo, ut fas est, nato stabitque cadetque,
Et fessas unquam non sinet esse fides.
Utque mihi sitis faciles mitesque patroni,
Vos precor insignes nobilitate viri.
Quos penes Hessiaci sunt tradita frena leonis,
Quis moderatrices sors dat habere manus.
Iam viduae lapsis patriae succurrite rebus.
Ferteque quam supplex turba precatur opem.
Nescio quos timeo praesago corde tumultus,
Fracta procelloso gurgite cymba natat.
Ex supero mittat placidam Deus aethere pacem,
Tuteturque suum Diva patrona genus.

PErlege, quid trepidas? nihil hic quod triste dolebis,
Nec tua quod rursus pectora turbet, erit.
Quae gravis ante fuit, dum planxit, causa querelae
Fert bona iam ridens gaudia musa tibi.
Scilicet haec, quae tunc movit, lamenta recantat,
Exhaustasque pio tergit ab imbre genas.
Quin igitur potius pesti, laetare, triumpha,
Et tanti quidquid, pelle, doloris habes.
Ille diu nobis obiisse putatus Erasmus,
Dii faciant centum saecula, vivit adhuc.
Vivit adhuc inquam, verae quod credito famae,
Quae mendax superis gratia, nuper erat.
Certus adest, istinc qui fert haec nuntia, testis,
Et visum Maiis idibus esse virum.
Hisque ab eo dum nos lugemus, scripta diebus
Exhibet hic pleno bibliopola foro.
Nil nisi Io, Phoebi turba, triumphe, sonat.
Dicit Io quicumque bonas amplectitur artes,
Et bene Pierio vult, bonus ipse, choro,
Quicumque, ut graviter nutans ecclesia surgat,
Paeneque quam factus fabula Christus, amat.
Ut cui pura fides, et nostrae dogmata legis,
Cui sancti mores, castaque vita placet,
Quodque trucidatis tenebrarum, ut ab Hercule, monstris
Incipiat tandem clarior ire dies,
Et sacra quod priscum referat doctrina nitorem,
E trucium iam vix eruta fauce canum,
Sub quorum longa quasi serua tyrannide pressa est,
Milleque non digne dedecorata modis,
Quantus in hac regnet, nemo est qui nescit, Erasmus,
Quamque supra reliquos, quotquot ubique, volet,
Aeditior quam quem rabidus contingere livor,
Atra licet frendens erigat ora, queat.
Quem non illa trahat tanto facundia fluxu,
Nec moveat vincens Attica mella lepos?
Quis satis omnisciae miretur acumina mentis,
Et tot fecundum dotibus ingenium?
O quae notitia est veterum, quae copia rerum,
Mirum est haec unum tot potuisse virum,
Quanta est strenuitas, quanta est industria cernis,
Quantus inexhausta sedulitate labor.
Quis tamen est usquam, quem non pervolverit, auctor,
Quem non ut digitos calleat ipse suos?
Seu sit hic Hebraeus, seu Graecus, sive Latinus,
Tot linguas uno, quis putet? ore sonat.
Quis non excussus cuiuslibet angulus artis,
Quis non est motus pro pietate lapis?
Quod non ille sciat, seu sacrum sive profanum,
Tam nihil abstrusum est, tam variumque nihil,
Quae celebrem possent, vel singula, reddere famam,
Cuncta simul locuples hic bona Croesus habet,
Nec tamen haec adeo, quantumvis maxima, quam quod
Consona doctrinae vita sit ipsa, moror,
Quae vel hypocrito sine, Christo digna, cucullo,
Teste, quibus niteat moribus, orbe patet.
Sed quid in hanc fragili, stultus, rate labor abyssum?
Nil brevis in tanto gurgite contus agit.
Rostratis opus est id eunti, classibus aequor.
Quae mare non didicit litora cymba legit.
Ista levem longe superant praeconia cannam,
Vocalesque tubas, magnaque sistra volunt.
Hoc est, quendam alium, qui tantum possit, Erasmum
Quem timeo nunquam postera saecla dabunt.
Unicus hic certos dum phoenix clauserit annos
Nulla potest similem post reparare cinis.
Cur magis admiror quod tam non gnava sit aetas,
Ut velit hoc rarum non modo nosse bonum.
Ista nec e longis volet ad spectacula terris.
Quam cupiet veniens id potuisse dies.
O mihi si liceat tantum olim visere lumen,
Et carum hoc etiam cernere posse caput,
Anteque tam praesens vel humi procumbere numen,
Pronaque in amplexos figere labra pedes.
Cetera frustrentur sterilis quae cumque cupido
Concipit, haec aliquis det rata vota deus.
Contigit id forsan tibi iam doctissime Iona,
Hunc modo qui visum diceris isse virum,
Et si, nescio quas, praetexis, ut audio, thermas,
Illius haec tanquam sit tibi causa viae.
Haec eadem quam me scabies prurigoque vexat,
Nulla quies donec sic quoque et ipse lavem.
Quamque libens comes his etiam sub solibus, issem,
Vel mediis Iani, si licuisset, aquis.
At solitas inter, dicas, exercite sordes,
Cum te non dignis quid tibi munditiis?
Quid commune cani cum balneo? Age, usque adeone
Abiectus vobis litterulator ero?
Quae tamen adversa est laevi inclementia fati,
Quod misero crimen, quae mihi culpa nocet?
Quod tam dilectis adeo contemnor amicis,
Vilior ut summo non natet alga mari,
Quod, cum tot celebret tam multa tabella sodales,
Nomen ibi video semper abesse meum,
Nullaque solius ratio, neque mentio Cordi,
Nullus item numerus, nullus et ordo fuit?
Sed mea me ruditas, et iners inscitia prodit.
Haec est, cur doctis sordeo, causa viris.
Quid tibi cum niveis blaterator oloribus anser?
Nil tuus est istas sibilus inter aves.
Si nihil est aliud, facilem meruisse favorem
Fervidus, in musas quem gero, posset amor,
Tantus hic ut carus, sit et ipse Vatinius, hostis.
Aoniae feriat dummodo plectra lyrae.
Dum queror, ecce repens fert exsultatio mentem,
Et nova perculsum gaudia pectus agunt.
Quem tantis dudum desidero cernere votis,
Et mea quo potuit carmine musa vehit.
Ipse Brabantino mihi scribit Erasmus ab orbe,
Illius en dulcem tracto legoque manum.
Ille suos inter Cordum dignatur amicos,
Seque ait ex animo, nec pudet, esse meum.
Quot modo dem toties perlectae basia chartae,
Quasque putem, censes, hoc mihi pignus opes?
Tam rutilum nonest, adeo quod rideat, aurum,
Tam custoditum continet arca nihil,
Hunc ego thesaurum cunctis seruabo diebus,
Has ego delicias semper habebo meas.
En, ut ego, accipiens veluti crepitacula pupus,
Non bene constanti gestio more vides.
Da veniam, nimio mihi mens lymphatur amore,
Ebria me subito corda furore ferunt.
Quis velit ad talem non exsultare libellum,
Tantaque quis tristi gaudia fronte premat?
Iam tibi tam fido carissime gratia Iona
Quo venit haec nobis missa ferente salus.
Scilicet ex illis (vis has nos credere) thermis,
Quae scatebris mundant omnia foeda suis,
Peneque iam totum, diffuso flumine, mundum,
Qui longa sitiit ariditate, rigant.
Unanimi, superest, pulsemus numina voto,
Illud ut obscuro lumen in orbe sinant.
Incolumemque diu nobis tueantur Erasmum,
Ut sit qui veram monstret ad astra viam.

HUmida declinans pluvii sol cornua capri
Sub Ganymedeas adproperabat aquas.
Iamque novum Ianus pridie introduxerat annum
Et sua magnates dona dedere mansu.
Ardua festino cum me pede causa coegit
Patria per gelidas quaerere tecta nives.
Liquimus inviti dulces cum coniuge natos,
Parsque prior vitae mansit in urbe meae,
Primus apud Rufum prono me vesper olympo
Prendit, ad instructas cum sedet ille dapes.
Mox omnes patuere fores, iussique ministri
Optima de plenis vina tulere cadis.
Et quamvis vario splendebat mensa paratu
Et Libycis fuerant aemula fercla fabis,
Plus tamen auditu est quam gustu accepta voluptas.
Threiciae rebar plectra sonare lyrae,
Tam facundas erat vates, qui longa suavi
Tempora in exiguas abscidit ore moras.
Sic, ubi in Hyblaeis redolet vindemia campis,
E liquido manant aurea mella favo.
Qui doctum, integrum, facilem, humanumque videre
Expetis, et celebrem relligione virum,
Quem non vana trahit mirantis opinio vulgi,
Qui cupiat tacitos claudere posse dies,
Hoc intra hospitium, quod Delphica ut antra frequentat,
Cum canit ex adytis alter Apollo suis.
Et tua ne dubius vestigia sevocet error
(Non est vulgari semita trita pede)
Secreta in tacito est sedes post templa recessu,
Nobile Daedalii paene laboris opus.
Prima docet facies tranquillam exquirere vitam,
Idque tribus verbis parvulus asser habet.
Hic trahe pendentem declivi ex culmine funem,
Et dabit inter nos tinnula nola sonos.
Non fucata genas reserabit limina Thais,
Horret enim sanctus talia monstra locus.
Non vetus usque adeo sincerum Vesta pudorem
Continuo fovit, quam domus illa, foco.
Sedulus occurret puer, exsertusque fenestra
Te, quare venias, et quis, et unde, rogat.
Tunc tua prospiciens sustollas lumina, cernes
Monstrantem dignis cuncta patere trabem.
Ingressus caveas ne musica sacra profanes,
Ansis quem posset Phoebus amare vide.
Non optata magis dabis illi nuntia, quam quae
Impia Capnionem monstra domasse ferunt.
Hunc magnum laudato virum, primumque Poetam
Plurima victorem saecla valere iube.
Sic tibi se facilem Rufus praebebit amicum,
Inque sodalicium te leget inde suum.
Pictus habet paries multorum insignia vatum
Quos tali iunctos semper amore colit.
Hic pia serpentem crepitante ciconia rostro
Enecat, haec volucris te Spalatine refert.
Illic complicitis Rubiani cornua loris,
Et quae sunt alia singula parte patent.
Praecipue condens caput inter nubila cygnus
Hesseni merito tradita signa viro.
Quae propter, quota pars, horrens subrepit et hystrix,
Et lenta triplex laurea fronde viret.
Quid cum ridiculo portento Ruffe? quid inter
Ledaeas turpis noctua quaerit aves?
Sic ne tua in nostras errat sententia nugas,
Ut tantum iuvenem nomen habere putes?
Non facis ut mereor, sed ut urget amica voluntas,
Iudicio longe sum minor ipse tuo.
Quo feror, et quid in haec ambagum syrmata labor?
Praestat ad inceptos vertere plectra modos.
Postera lux oritur, canis succinctus in aruis,
Iam iacta dubias sub nive quaero vias.
Qualiter implicitus praedura fronte iuvencus,
Aspera fagineum per iuga tractat onus.
Ut levis adversas diffindit cymba procellas,
Vixque citae contis acta resistit aquae.
Horridus incubuit Caurus, turbataque caecis
Surripuit medium nubibus aura diem.
Undique tristis hiems furit, et penetrabile frigus,
Saevaque terribili turbine flabra sonant.
Nulla mihi apparet quae notos semita calles
Monstret, inaccessis flebilis erro locis.
Per colles vage Nesse tuos, quosque invius alto
Vertice subiectos Horsulus urget agros.
Interea occiduum sol praecipitatur in aequor,
Nocturna errorem duplicat umbra meum.
Et quamvis plenae coierunt cornua phoebes,
Visa tamen nulla lux mihi parte fuit.
Tecta latet Pleias, tardus sua plaustra Bootes,
Abdit, et fixum neutra stat ursa polum.
Quod sequar ignoro mundi latus, unus ubique,
Vultus, idem toto nigret in orbe chaos.
Saepe retroflexis eadem in vestigia gyris,
Mille per anfractus, duraque tesqua feror.
Tristia non solitos ceperunt lumina somnos.
Nulla potest fessis artubus esse quies.
Invento querulus trunco quandoque resedi,
Quis velit in niveum sternere membra gelu?
Quam male tunc timui, ne denso ex monte venirent,
Hoc fera sectantes proelia mense lupi.
Cum vel dira fames crepitantia viscera torquet,
Vel lasciva ferox inguina vexat amor.
Parcite mansueti, silvestrem quaerite praedam,
Non homo, sed prensus vestra sit esca lepus.
Lactea si quondam geminis alimenta dedistis
Fratribus, immitem non mihi ferte necem.
Hospes ego advenio vester, non exterus hostis,
Quae colitis colui parvulus arua puer.
Implevi eneris vestras vagitibus aures,
Quam quoque fudistis vox mihi nota fuit
Et mea vos soliti circum cunabula pasci
Saepe fero placidam dente tulistis ovem.
Non ego tunc sumpto furibundus fuste sequebar,
Sed qui sunt vobis invida turba canes.
Vos mihi surrepto saepe ansere, scitis, alebam,
Cum rudis has agerem vimine pastor oves.
Tandem optata fugat longas matuta tenebras,
Et rediens tardis mane rubebat equis,
Cum refluum vidi sinuosa in valle Visurgum,
Quodque, vetus, castrum de cruce, nomen habet.
Hic tua me fovit pietas humane Libori,
Pierio vates adnumerande choro,
Omne, quod est veri. exhibuisti munus amici,
Hei mihi quod similes non queo ferre vices.
Donec in hoc vegetans mihi corpore vita manebit
Officii nolo non me mor esse tui.
Quo mihi te longo vinctum connectis amore,
Teque meo semper vivere corde facis.
Scilicet unanimes studio oblectamur eodem,
Nemo potest nostram dissoluisse fidem.
Hinc montosa procul longinquis Hessia silvis
Luminibus coepit sese aperire meis.
Heu quantis illic nivibus iacet obruta tellus,
Quam multus caecum contegit agger iter.
Non Riphaea putem tanto iuga tegmine condi,
Quasque alias frigens despicit ursa plagas.
Vix aliquis portans in opertam pabula caulam
Antesuas potuit rusticus ire casas.
Omne gemit gravido nemus, et sub pondere nutat,
Horrisonus reboat per cava lustra fragor.
Vix sua torpentes monstrabant cornua cerui,
Cetera contecta turba latebat humo.
Quot tunc, quaeque miser mala, quanta pericla ferebam,
Testis erit vati diva Thalia suo.
Quae mea difficili legit vestigia passu,
Succincto puduit turpiter ire sinu.
Fit via vi, donec notas contingimus aedes
Pauper ubi est nobis sed sine labe pater,
Pauper ubi est nobis, inquam, pater, utpote nuper
Frigida persoluit debita fata parens.
Quae veteres omni vixit sine crimine mores,
Inque pia duros simplicitate dies.
Non formosa quidem, non molli dedita vitae,
Sed frugi, et multi plena laboris anus.
Non tinctis consueta togis, vili obstita lino.
Constrinxit tremulum lanea zona caput.
Quae modo post longae per plurima taedia vitae
Aetherea felix pascitur umbra dape.
Quaeque videt nostros devexo e vertice casus,
Et nullis stabilem rebus inesse fidem.
O ter amata magis quam sunt mihi limina, si iam
Et iam nata novo mihi frangeret ova butyro,
Me quoque dilectum diceret esse suum.
Non ego quos nollem fratres lallare viderem,
Nec foret in dulci caeca noverca domo.
O invisa mihi post has, fugiendaque sedes,
Haec postquam nostras bestia perdit opes.
Sedula quas multo mater sudore paravit,
Et natis voluit quas superesse suis.
Care vale genitor, Thuringam rursus ad oram
Avocor, invitas hic ego duco moras.
Candidiora trahunt nostrum solacia pectus,
Delicias video deperiisse meas.
Vix iter ingredior, pluviam cum Iuppiter auram,
Colligit, et largo desuper imbre ruit.
Alta liquescit hiems, gelidus de montibus humor,
Fluctisoni rapidis crescunt torrentibus amnes,
Magnaque sunt parva flumina facta mora.
Quantus erat nunquam insolito fremit Edera fluctu,
Et superat pontes Fulda Lanusque suos.
Omne natat pratum, natat omnis gurgite vallis,
Ignotas praebent piscibus arva domos.
Quid faciam, mediis clausus circumfluor agris,
Quamque nives nuper, iam tegit unda viam,
Turbida pube tenus dubio seco flumina gressu,
Ignaros nequiens retro referre pedes.
Tanta repentinos fudit cataracta tumultus,
Quale solet fracta surgere nube fretum.
Horreo et ima repens penitus tremor ossa pererrat.
Et timida arrectae stant mihi fronte comae,
Cum subit illius crudelis imago pericli,
Quod me sub Stygias paene dedisset aquas.
Sed quod triste pati fuerat, meminisse iuvabit,
Felix qui casus praedicat ipse suos.
Sol fugit, et praeceps atris nox irruit alis,
Humida sideream contegit aura plagam.
Post bis quinque dies totas subitura tenebras,
Falcatum ostendit vix mihi luna globum.
Cum nimis ardebam vicinum attingere pagum.
Duxit in illaetum me malus error iter.
Auctus ubi eiecit diffusum Sualma fluorem,
Et patulo vetitos amne rigavit agros.
Altus ibi vortex sinuoso circuit arcu,
Perdiderat multos ista vorago viros.
Huc feror, et tumidas proclivis labor in undas,
Obruit absorptum saeva procella caput.
Nequiquam feriunt fortes luctantia fluctus
Brachia, non dulcem planta ministrat opem.
Scilicet haerebat suppresso sarcina tergo,
Et laxi impediunt obsita membra sinus.
Quo magis obnitor, tanto est contrarius aestus,
Meque sub insanas altius urget aquas.
Iam poto oppletus fluvio, et non utile pondus,
Defluo, nil superest quam mihi triste mori.
Quam tunc non merui veniam pia numina posco,
Tunc grave, sed sero, tartara nomen erant.
Sera mihi subiit quaerendae cura salutis,
Vae sua qui moriens crimina flere putat.
Sic ubi semanimis resupino voluerer ore
Esset et in primis languida vita labris.
Forte dabat quendam fundi mihi glarea palum
Nexit ad hunc lintrem rusticus ante suam.
Ferrea non adeo fabrilis robora forceps
Mordet, ut iniecta prenditur ille manu,
Sic vacuus stringit compertam polypus escam,
Sic volucrem clauso milvius ungue tenet.
E summo madidum tandem caput amne ferebam,
Vix modicum turgens aera pulmo trahit.
O deserta domus, quae me discedere flebas.
Et reditum exspectas exul inopsque meum.
Ut geminos taceam, carissima pignora, natos,
Et quod adhuc clausum viscera pondus habet,
Tu mea praecipue coniunx praecordia tangis,
Heu nulla posthac conspicienda die,
Nanque tuae fidei, fidique recordor amoris,
Et quanto ante alias casta pudore nites.
Qua quoque continue me sedulitate colebas,
Quam fueras iussis officiosa meis.
Et quod Pierias inter versata sorores
Miscueris faciles, me recinente, modos.
Haec mea si scires, certe infortunia fleres,
Proque tuo malles fata subire viro.
Sic mihi non semel est multis perspecta voluntas,
Quam ficto solita es non simulare dolo.
Saepe mihi dixti, non hanc sinat Atropos horam
Qua videam funus care marite tuum.
Quid modo si cupias illud te posse videre?
Cum putrens avidis piscibus esca fluet?
Tunc tepido moribunda toro mihi lumina velles
Clausisse, et tristem supposuisse manum,
Tunc tibi lugubris faceret solamina pompa,
Quae mea ad effossam corpora ferret humum,
Ut noto positum posses lustrare sepulchro,
Nudaque post aliquot colligere ossa dies.
Aspiceres primo signatam in limine caluam,
Hoc fuerat dicens coniugis ante caput.
Quis tibi tunc animus, quibus affectabere curis,
Cum veniet mortis nuncia fama meae?
Certe equidem nimio sides stupefacta dolore,
Frigidius gelida tum nive pectus erit.
Mille dabis planctus, totidem et suspiria duces,
Dulce nihil dices, quam tibi posse mori.
Haec quicumque feres primus mala nuncia, differ
Dum gravis excudat quod gerit aluus onus,
Ne male maturum subito enitatur abortum,
Et pereat crudus cum genitrice puer.
Tu quoque difficiles quae iam retrograda partus
Influis, infesto sidere, parce Venus.
Quae tenues sustentet opes, quaeratque supersit,
Orba suum satis est pignora flere patrem.
Nulla quidem vitae mihi spes restare videtur,
Undique propensam conspicor esse necem.
Vel mea turbatis ostris sic fata trahuntur,
Vel vindex iusti sic iubet ira dei,
Crediderim infaustam (quae iam nunc quarta minatur)
Hebdomadem casus sic mihi ferre meos.
Certae etenim superis virtutes orbibus insunt,
Quae varias nobis dant adimuntque vices.
Sed tamen omnipotens residet super omnia rector,
Cunctaque divina temperat astra manu.
Si volet hic, potis est praesens auferre periclum,
Meque sub optatae sistere tecta domus,
Quod deus ut facias, te per tua quinque precamur
Vulnera, per sanctam, fortia signa, crucem,
Per te, qui mundi salvator ubique vocaris
Iam, rogo, te verum nomen habere doce.
Tu modo virgo parens querulo succurre clienti,
Quaque soles omnes me pietate iuva.
Quae tenerum lactas enixa puerpera Christum,
Angelico circum dulce canente choro.
Te quanto videas deus exaltavit honore,
Ut miseris quondam prompta patrona fores.
Tu quoque spiculifer properum fer athleta levamen,
Cuius agunt festum crastina sacra diem.
Si quod habes felix inter diva agmina numen,
Me modo me precibus contueare tuis,
Quod mihi si dirae est mortis gustandus amaror,
Non ruat in Stygium flebilis umbra chaos.
Multa quidem demens quorum me paenitet egi,
Summa velit bonitas omne piare scelus.
Plura locuturo, et mortem differre volenti
Lassa mihi crescens obruit ora latex.
Qua prius infelix iterum anxietate fatigor,
Tactaque fatali pollice fila tremunt,
Et levis abscisso cecidisset stamine fusus,
Ni melior subitam diva tulisset opem.
Demolitus enim rapidae eruit impetus undae,
Quod medio amplexus flumine robur eram.
Meque secunda suo contraxit lympha natatu,
Quam potuit palus praebuit ipse ratem.
Editior donec mihi se forte obtulit obex,
Raucus ubi infracta decidit amnis aqua.
Mox in areno sum conieci brachia clivum,
Imaque vix tacta planta potitur humo.
Iamque omne evasi (tanta est fortuna) periclum,
Quis me tunc toto laetior orbe fuit?
O Epicureae demens sapientia sectae,
Quae vacuos garris alta tenere deos.
Et nihil abstrusae curare negotia terrae,
Nec quae de tristi corde querela cadit.
Nullus protagoras aliter me credere coget,
Quam mihi quod praesens iam deus ipse fuit.
Qui triduo mersum seruavit in aequore Ionam,
Perque rubras fugiens transtulit agmen aquas.
Non tamen ut faciles adeo mihi praebeat aures,
Aut rear haec meritis me potuisse meis,
Sed quae maesta domi sibi fingit talia coniunx.
Nec veluti quondam falsa pericla timet.
Hanc scio pro saluo iam nunc dare vota marito,
Et flexo superos sollicitare genu,
Nil dilecta time reducem me laeta videbis,
Incolumi tangam limina nota pede.
Inveniam teneros circum te ludere natos,
Et visum blanda voce tatare patrem.

CUm tibi sublimi est cantata Tragoedia versu,
Et multae Satyrae grande volumen habes,
Cum tot in innumeras crevere epigrammata chartas,
Estque tibi simulans bella Maronis opus.
Praeterea in magnos nova commentaria vates,
Quosque alios iactas te penes esse libros.
Quis malus insipidas furor impulit edere nugas,
Quas, nisi qui laudat frivola, nemo probat:
Non ego, si possem Smyrnaeum reddere vatem,
Pessimus in populo Choerilus esse velim.
Quid malesane iuvat multis prius usibus aptas,
Spurcitie chartas contemerare tua?
Quas sibi iam nullus cupiet mercator habere,
Ne bonus his tunicis inficiatur odor.
Dignum certe opus est quod sordida blatta lacessat,
Quodque vetus Phaeton Deucalionque legat.
His nisi non debent emendatoribus edi,
Quae sunt ingenio carmina ficta tuo.
Non longinqua tuae peragrabunt oppida musae,
Nam claudos nequeunt rite movere pedes.
Una, supervacuo quae incedere crure videtur,
Forte potest socias fortificare suas.
Sed non posse graves, vereor, tolerare calores,
Nam miro sitiunt esuriuntque modo.
Accepisse putem diros a dipsade morsus,
Et sacrum Cerei subsecuisse nemus.
Quae mala sunt dicis, puer haec ego carmina feci,
Qua modo defendes te ratione virum?
Qui meliora nihil primis facis, ergo manebis
Idem qui fueras per tria lustra puer.
Si quod abortaris iactas gravipensile carmen,
Quemlibet et centum pondo valere pedem.
Mox applaudit iners et non exercita pubes,
Suspectique stupens pendet ab ore viri.
Cum velut immisso collutum eclegmate guttur,
Supplantat liquido grandia verba sono.
Hoc vafer ignarum studio deludis ephebum,
Hac sola in triviis arte placere potes.
Cetera sunt nebulae tenuique simillima fumo,
Et leve cum tipulae corpore pondus habent.
Si quis Alexander quoties mala carmina fingis,
Exarmata tibi dudum gingiva iaceret,
Et rabido posses dente nocere nihil.
At modo quos acuis livoris cote molares,
Ne solido morsus frangat in osse cave.
Post tot promittis praeludia maxime vates,
Quod, tibi quae manet vena, loquatur opus.
Suspensi exspectant aegre et mirantur alumni,
Quid trahis in longos feruida vota dies,
Num semper sterilis naturam imitabere mulae?
Esse pater, veluti mater asella, potes,
Quae postquam totum male turgida ruderat annum,
Et multum excrevit parturiendo fimum,
Turpe laboranti, simile et sibi, viscere monstrum
Enixa, aurita fit nova prole parens.
Dum tener est foetus mammosa lalisio sugit
Femina, mox onager cum nemus intrat erit.
Maxime quod dixi vates ridere videris,
Et verum studiis nomen habere putas.
Longa tuis, vidi, sunt internodia membris,
Hoc forsan poteris maximus esse modo.
Ducta quod est sursum procero littera tractu,
Dignius est aliis ergone lambda notis:
Inter odoriferas servatur amaracus herbas,
Proveniens iuxta flumina lappa cadit.
Tune tuo naso nihil esse sagacius inquis,
Qui propria olfacias prorsus oleta nihil?
Eructata quibus concedunt allia, quique
Putribus ex ovis pessimus exit odor.
Quam satius fuerit cautum te fingere felem,
Qui sua sub caecum stercora verrit acus.
Tanta catarrhosis tibi stiria naribus haeret,
Ut male cogaris pessima verba loqui.
Immo tumens effert carnosum polypus ulcus,
Hac ego nasutum te ratione putem.
Ut dormire canem sinam cubantem,
Praestantissime commones Poeta.
Te dignum tibi nomen indidisti,
Qui saevo referas canem latratu,
Acer vertagus et molossus insta,
Immo triplice Cerberus figura,
Virosam exspue protinus salivam.
Nil horrens patulos timebit hystrix
Rictus, nanque tuum prius cruorem,
Quam vulnus facias ei videbis.
Vis dici celeberrimus Poeta,
Immo maximus optimusque, et idem
Praestantissimus integerrimusque,
Sed te scire velim Philymne quam sis
Abiectissimus omnium Poeta,
Immo pessimus infimusque, et idem
Indoctissimus infaberrimusque.
Qui te dixerit infimum Poetam,
Et qui te putat optimum Poetam,
Errat, nullus es omnium Poeta,
Tu primus tamen esse vis Poeta,
Tu primus Thilonine sis Poeta,
Me non esse velim tibi secundum.
Si tibi tanta foret laudandae copia venae,
Quantus in elato pectore fastus inest.
Crediderim posses celeberrimus esse Poeta,
Qui modo vix minimus versificator eris.
Dum sacra durabunt doctorum carmina vatum,
Aeternam famam vis et habere potes.
Qua Bavius vivit longos et Maevius annos,
Haec fore perpetuum te ratione putem.
Hac ratione manet divini carptor Homeri
Zoilus, hac semper vivere quisque potest.
Nil tua te siquidem servabunt scripta, sed horum
Quos mala tu rabido bestia dente petis.
Quid tibi vector erat daemon cum sex totidemque
Vix horis totam videris Italiam.
Totque in ea audieris dictantes grandia vates,
Et qui Cecropias te docuere notas.
Mirum quod potuit te doctior esse Poeta,
Cuius discipulum te fore non puduit.
Forte ubi depictum charis inspexeris orbem,
Obiecta est oculis Italis ora tuis.
Sic quoque nos omnes terrarum vidimus urbes,
Altaque plus Ithaco per freta scimus iter.
Si tibi praeceptor Rufus Thilonine fuisset,
Non mala sed scires optima verba loqui,
Haec ut plura levi iactas mendacia fastu,
Qui tanti numquam videris ora viri.
Ut mihi sunt noti, quos nostros fingis alumnos,
Sic tibi, quos falso te docuisse refers.
Esto quod audieris quot praestant undique vates,
Degener es tenui carmine discipulus.
Maturos caprificus ante fructus,
Et mittent gravidos vepres racemos.
Quam, quos docta probet Minerva, versus
Expers Castalii dabis Philymne.
Invito Aonidum choro laboras.
Miror qua ratione vis videri
Et dici celeberrimus Poeta,
Cum nondum minimus, vel inter ipsos
Nanos, versificator esse possis.
Non fel iudicat, ipsa res docebit
Si quondam veniens leget vetustas.
Verbis ingenue tuis fateri
Hoc cogeris idem, tuam parumper
Si mentem superi tibi favebunt,
Insanamque philautiam, et superbum
(Quod tandem faciant) prement furorem.
Si vis maximus emori Poeta,
Titono et Pylio superstes omni.
Et vivacior omnibus Sibyllis,
Cornicem superabis, Indicamque
Phoenicem, et Dryadas Philymne nymphas,
Immo perpetuum Platonis annum.
Cum tu maxime Clamitur Poeta,
Et non plura mihi est Papyrus inquis.
Quis sit maxime dic Poeta sermo,
Concessus tibi forte barbarismus.
Quod si sic bene dicis, et latine
Cur nemo hanc sequitur latinitatem?
Si Graecum Latio coire posset,
Vilymnus mihi, non Philymnus esses,
Et dignum tibi congruensque nomen,
Post tot milia multa possideres.
Non est conveniens minus Philautus,
Et sic integra Graeca vox manebit.
Es gravis, hoc unum tibi credo Philymne, Poeta
Qui nunquam superum te super aethra levas.
Sed colis immundas tristis velut hydra paludes,
Vel qualis medio dipsas in amne sitit.
Quod si difficilem tentes aliquando volatum,
Pondere mox recidens tendis ad ima tuo.
Sic volucrem simulas iaculum, qui desuper alto
Ex ramo subitae vulnera mortis agit.
Sed tua in horrenti tandem cadet histrice vita,
Hoc tibi nil unquam verius esse potest.
Sum fateor pauper, non hoc Thilonine negabo,
Hoc mihi quod vitium, quod quoque crimen erit?
Non meus, ut tuus est, didicit pater esse sacerdos,
Cui sua continuas ara redundet opes.
Unius ex callo vix ego vivo manus.
Dat tenuem nobis victum iustissima tellus,
Vae tibi qui sacra luxuriaris ope.
Scis quod alenda novo est nobis Philoglicia sumptu,
Et pater auxilio plus opus esse tuo.
Nulla licet rigidum mihi ius alimenta favebit,
Tutamen ut semper mitis adesse velis.
Dic plorare gravi redimendos carcere manes,
Pendeat ad sacras multa tabella fores.
Et centum veniae plena da milia corbe,
Mox mihi quas mittas dives habebis opes.
Rustica quod mihi sit rides Thilonine propago,
Hoc nullum cuiquam dedecus esse potest.
Hoc ne mihi in vitium quod sit mea gloria vertis,
Ruricolas patriam gaudeo habere casas.
Quas iusta utilitas habitat, robustaque virtus
Omnis et integritas simplicitasque colit.
Ipsa quibus viguit quondam Germana potestas,
Quae modo si superest non nisi rura tenet.
Gratior Aoniis ager est et silva Poetis,
Pieridesque colunt frondea lustra deae.
Natus in Andinis primum Maro vagiit aruis,
Proximus Augusto post comes ipse fuit.
Agrestes sed legitimos numerabo parentes,
Tu mihi dic quales te genuere tui?
Quod tibi sit meretrix mater, genitorque sacerdos,
Urbanae est nullus nobilitatis honor.
Obscuro qui te natum putat esse parente,
Errat, habes generis nobile stemma tui.
Praelustris pater est, cui supplice surgit honore,
Et nudum inclinat virque puerque caput,
Quique Indas indutus opes Tyriumque colorem,
Apponit labris aurea vasa suis,
Regia stipanti qui dans edicta coronae,
Quem penes a sum mo concessa Tonante potestas
Claudere caelestes et reserare fores.
Immo ipsum, quoties volet, alto ex aethere Christum,
Cogere, et in manibus posse tenere suis.
Tam celebres numerans maiores iure superbis
Inferiusque tibi, quicquid ubique, putas.
Tres ais et plures te posse orare per horas,
Credimus, ingenii est vis memoranda tui.
Quae queat illius reminisci aetatis et anni,
Quo tua adhuc mater nullius uxor erat.
Haec ubi Germanis est edita fabula scenis,
Mirum, qui vellet plaudere nemo fuit.
Sed media exorsi strepuerunt plebe cachinni,
Est quoque displosus voce manuque liber.
Quem si perspicias, dices, haec unde loquendi
Sartago? num sic lingua Latina sonat?
Sordida verborum est novitas, et scabra vetustas
Tu lepido discas cum Cicerone loqui.
Plus formicarum nemo unquam viderat agmen,
Quam quo permolitur sordidus iste liber.
Plures illarum catuli tamen esse videntur,
Parvula quos etiam vincere mica queat.
Ranarum et murum rides miserabile bellum,
Nescis Maeonii est nobile vatis opus?
Sed male turpavit nativum interpres honorem,
Pulcher equus quondam nunc rudis est asinus,
Cui neque sunt aures, neque pendula cauda decori est,
Multa sed in putrido tergore musca sedet.
Ne foret ignotus quondam Thiloninus adulter,
Quamque potens Paphium tiro peregit opus,
Edidit hunc populo testantem crimina librum,
Quem tibi ne redimas casta iuventa cave,
Ne puros macules stimulante libidine mores,
Citra quam positus non ibi versus erit.
Quae non turpe velit videre scortum
Messalina, nec impudica Lais
Nec quodcumque patet procis lupanar
Haec vis ut teneri legant ephebi,
Immo sordidulo doces labello,
Hoc te posse modo putas placere,
Peruersae siquidem places iuventae
Quam tecum similis trahit libido
Ut frugi placeas viris labora,
Nec certe mihi displicebis unquam.
Si factum hunc nescis Thilonino auctore libellum,
Errores videas, illius esse scies.
Ridiculi cupiens vitiosa poemata vatis,
Perlege, quae praesens continet iste liber.
Credimus ut dicis factos ex tempore versus,
Testatur longam pagina nulla diem.
Quae cito proveniunt pereunt cito carmina, laus est,
Ut maneant, salsos scribere posse modos.
Patri scribe tuo tibi vitrea lumina mittat,
Et melius versus deprope cerne meos.
Invenies toto nullas in carmine mendas,
Effecit claudum syllaba nulla pedem.
Non quo rere modo sed quinto (perpere) casu
Diximus, hoc vecors non Thilonine vides.
Nec, si protulerim (confecte famelice) pecco,
Adiectum et substans scit rudis esse puer.
Nomen ei Cordus Cordo Cordique licebit
Dicere, et hac nullus voce soloecus erit.
Hos mihi dum puris atomos ex versibus effers,
Grandia de tetris erue saxa tuis.
Cetera quae nostrae tribuis peccata camenae,
Non, etiam serpens lynxve, videre potes.
Legerat ut Rici versus, Euricius esto
Rufus ait, studii est syllaba prima tui.
Hunc mea (tam vafer es) culpasse Poemata garris,
Non mea, sed culpat quae Thilonine facis.
Hic tibi, nescio quid, scripsit, si non pudet ede,
Ut monstres quo te Rufus amore colat.
Qui docuisse nihil sed semper discere dicit,
Huic tu discipulus quo potes esse modo?
Rufe meum laudas nomen, Thilonine reprendis,
Utrius est verum, dicite, iudicium?
Si bona vox multis Cordus scriptoribus olim,
Num mihi quod nomen fecerit, ergo mala est?
Cordus ero donec vescar vitalibus auris,
Dii faciant Cordus post mea fata vocer.
Si tibi quae quondam finxisti nomina vellem
Promere, non posset tota sat esse dies.
Mille licet fuerint, plures tamen illa cachinni
Frivola qui dudum deliramenta, meramque
Stultitiam nequeunt non reprobare tuam.
Post longum tandem vates resipisce furorem,
Et vix versificem te Thilonine scies.
Perspectum esse velim quo te colat Hessus amore,
Quique sibi missum laude celebret opus.
Non ita devotum naso dilexerat ibin,
Vergilio Bavius non ita carus erat.
Si meus es, tuus est Hessus Thilonine sodalis,
Unus in ambobus spiritus est et amor.
Sed quia non meus es, non est tuus Hessus amicus.
Quod mihi si nolis credere, forte scies.
Tu ne bonos nostra corrodis in urbe Poetas,
O quanta est capiti plaga futura tuo.
Non ideo, quod ferre tuos Erffordia fastus
Noluit, Aoniis est inimica sacris.
A doctis potuit furias discernere Musis,
Non tu Pieridas sed colis Eumenidas.
Immo malam feruens scoriam non sustinet aurum,
Inde simultatis venit origo tuae.
hoc est quo tacitum tabescit vulnere pectus,
Quod te Gericolam Pallada amare vetat.
Lectus Aristoteles graece est tibi, lectus Homerus,
Quid quae non sapias stulte Philymne legis?
Quamuis id solito mentitus more loquaris,
Cum nec Aristoteles nec tibi Homerus erat.
Quod quota mendices Graecorum verbula, non est,
Ut Graecus doctis ergo Poeta sies.
Lectus Alexander potius tibi debuit esse,
Ut quae quantaque sit syllaba scire queas.
Turpiter hoc semper vitio peccare videris,
Ergo prius Latio disce tenore loqui.
Quicquid Cecropii, quicquid peperere Latini,
Hoc tua conclusum scrinia dicis habent.
Contra, Bergomidae nisi pauca vocabula fratris,
Insimulas aliud me penes esse nihil.
Malo mihi semper vacuam fore bibliothecam,
Quam quod furtivos dicar habere libros.
Quod mihi sis decies dictus totiesque Poeta,
Ex libris didici docte Philymne tuis.
Hoc nisi te scriptum nusquam cognomine vidi,
Hoc tanquam grave sit non posuisse nefas.
Vera et honesta potest nostra appellatio dici,
Non, quae de proprio laus venti ore, placet.
Falsa quod inicias integrae crimina vitae,
Officium peragis pessime scurra tuum.
Qui natus, qui nutritus per crimina, quique,
Iam mala confessae crimina plebis edis.
Disce prius nostros quam carpas invide mores,
Non quo consuesti vivere, vivo modo.
Qui te sectantur, de me non vera fatentur,
Nanque maligna potest non bene lingua loqui.
Est mihi casta domus, quam simplex ornat honestas,
Canaque sincera cum probitate fides.
Cuius erit verus, qui noverit omnia, testis,
Quos mihi si nolis credere, quaere bonos.
O vestras armate manus quicumque Poetae,
Huncque gravi rabidum fuste necate canem.
Plura venenosi ne infligant vulnera morsus,
Publica commune est perdere damna bonum.
Nescio quas divi claves mercamur Huperti,
Quae praesens rabidis esse medela solent.
Quam curto, pluris non singula venditur, asse,
Hoc morbi antidotum quaere Philymne tui.
Quando vagi druides sua tintinnabula pulsant,
Arcanisque ferunt annua festa sacris.
Ast alia ratione sciunt succurrere, si te,
Talia qui vexit sacra, videbit equus.
Dummodo purgatae modius portetur avenae,
Hoc breve pro magna est commoditate malum.
Si nescis fatuus iacet hac Thiloninus in urna,
Quo fuit in tota notius urbe nihil.
Qui centum quatiens circum sua tempora nolas,
Ludicra ridentis gaudia plebis erat.
Tantis deliciis ne sit privata iuventus,
Illius assimilem iam Thiloninon habet.
Quam malus est qui pessimus est Thilonine Poeta,
Illius, in quo vis optimus esse, chori.
Displicet hic aliis sibi qui placet, inde Philymne est,
Quod nequeas doctis ipse placere viris.
Omnibus invideas doctis Thilonine necesse est,
Si, tua qui reprobant scripta; favere nequis.
Cui tua barbaries, vana et iactantia cordi est,
Hunc ego cordatum non reor esse virum.
Esse tuos dicunt nanos Thilonine libello,
Grande caput monstrant, cetera pars nihil est.
Cum quod nemo sciat noris, cur quod sciat omnis,
Ignoras? puto quod nil Thilonine, scias.
Semivirum vocitas et me nil posse pusillum,
Hinc natum Cordi nomen et esse mihi,
Semivir ingentem te non trepidabo gigantem,
Quid nostrae possum, experiere, manus.
Quilis Onocrotalus cantantes inter olores,
Talis in Aonio tu Thilonine choro.
Forma fere cygni est, Ravum vox rudit asellum,
Non es quod fatuis crederis esse viris.
Si nescis aeger qua peste Philymne labores,
Cur male sit sanum desipiatque caput.
Ausculta, referam, popularibus ebrius auris,
Et nimia turgens ambitione furis.
Hoc mihi non credis, medicum tu consule vitrum,
Curabit multum qui dabit elleborum.
Consulite in medium, dubio succurrite vati,
Magna sub ancipiti pectore causa sedet.
Nescit adhuc quis vult a posteritate vocari,
Nanque satis dignum non sibi nomen habet.
Tilo fuit primum, post Tylus, deinde Thiellus,
Deinde Thielmannus, mox Tilimannus erat.
Prodiit hinc Telamon, Telamonius inde vocatur,
Castalias siccat iam Thiloninus aquas.
Auguror et vera praesagia nuntio voce,
Venturis nomen Nullus habebit avis.
Sed spero nostro Thiloninus carmine vivet,
Id quamvis nomen per dere forte velit.
Thilonine mi Philymne si vis credere,
Te rideo, tuasque nil facio minas.
Effunde quantascumque habes iam copias,
Extraque castra bellicosam educ manum,
Et ut libet parata sit ferro phalanx,
Tibi obuiam pusillus atque semivir,
Maiorem et expeditiorem exercitum
Ciebo, qui, velut vagum vespae bovem,
Te per fragosa tesqua, per duras vepres,
Cavasque valles, alta per cacumina,
Per opaca stagna, per paludosos lacus,
Tecum bona quiesce pace si potes.
Et his ut ipse me valere vis vale.
Haec quicumque vides, si sunt convicia, lector,
Parce, movet iustus concita corda furor.
Praecipitemque trahit, quo non solet ire camenam,
Quae tranquillae alias foedera pacis amat.
Comis et humanus facilique affabilis ore,
Mitia secluso pectora felle gero.
Nullus inest nobis fastus, qui talia trudat
Iurgia, simplicitas integritasque placet.
Dignum laude virum non nostra Thalia lacessit,
Sed quo prava bonis lingua nocere parat.
Quis ferat indocti temeraria facta Poetae?
Quis sinat in viva tela sedere cute?
Socraticum dices num sic meditaris asellum?
Hoc iuvat iligno fuste dolare pecus.
Et solidae affixum calci divellere ferrum,
Ne feriat duros in mea crura pedes.
Dii faciant nudis rapiantur tergora costis,
Et lacerent avidae putre cadaver aves.
Tunc si praeteriens conspexerit ossa viator,
Diceret o ingens iste caballus erat.
Non tanti Phrygiis onagri pascuntur in aruis,
Esse ne quit tantus bubalus atque bison.
Sit satis haec subito musae effudisse furore,
Dum mea per praeceps ira cucurrit iter.
Sub calido fortes exstinguite pectore motus,
A domibusque citae protinus ite meis.
Ite procul notos in Phocide quaerite montes,
Quosque alios dicunt vos habitare locos.
Tristius incumbit studium, numerosa sophorum
Littera, marmoreas figitur antefores.
Me iuvat ignotas rerum iam discere causas,
Et certa verum cum ratione loqui.
Hac novus incipiam miles sudare palaestra,
Haec erit ad reliquos sollicitudo dies.
Interea mea ne turbetis coepta cavete,
Non ego vos solito captus amore colam.
Liberiora vacans donec dabit otia tempus,
Et teget excultum digna tiara caput.
Tunc pleno approperate choro cum praeside Phoebo,
Concita veloci carmina ferte pede.
Tunc date spica mihi vehementibus acta lacertis,
Tuncque meus vestram sentiat hostis opem.
Annuitis video, rata sunt mea vota, valete.
Fervidus offensi nominis ultor ero.
Quod tua non uno contenta est musa libello,
Inque tuo varium carmine surgit opus.
Diceris Eurici patriae spes altera famae,
Quem stupeat posita noster Apollo chely.
Seu canis agresti modulatum carmen avena,
Te tuus inculto pastor in ore decet.
Seu patriae dulcem defles cecidisse Tyrannum,
Luget, et in fletus apta camena tua est.
Denique seu nostrae celebras Hymenaea puellae,
Ipsa tuo praesens spirat ab ore Venus.
Omnia conveniunt numeris, et imagine rerum,
Omnia sunt tereti carmina facta pede.
Talia si forsan pestis livoris iniqui,
Invidet, accedit gloria vera tibi.
Infelix quem nemo odit, pulcherrima virtus
Invidiae stimulis vulnera semper habet.
Nulla igitur coeptum remoretur inertia cursum,
Neu cataphractato terreat hostis equo.
At tu pone animos, inimicum pone furorem,
Longe eris inferior Zoile, quisquis eris.

Salue Corde mei Salue pars altera Cordis,
O mecum patriae fama futura meae.

O non vise mihi longis Eobane diebus,
Te columi tandem laetor adesse pede.

Hessorum duo sunt praelustri nomine vates,
Tertius ad numerum Schalbe vocandus eris.

DUm tua defuncto tristis silet aura parente,
Et solitae cessant clare Philippe tubae,
Nullaque perculsas taratantara verberat auras,
Nec fera te saevo classica Marte vocant,
Accipe Bucolicum, silvestria carmina, lusum,
Quos levis, ausculta, fundit avena modos.
Sit ratio nostri numerusque precamur agrestum,
Nam tua, si nescis, nos quoque turba sumus.
Teque quotam tenuis partem dignare libelli,
Et pastoricio fer puer ore cani.
Perlegis, an verso subeunt fastidia vultu?
Hei mihi si vana credulitate fruor.
Si tibi contempto praelata pecunia Phoebo
Quaeritur, et vilis Musa videtur honos.
Aurea cum nequeam, chartacea munera mitto,
Non pretiosa minus sunt tamen illa mihi.
Cum dabimur certae, quae demetit omnia, morti,
Posthuma vivaci littera prole manet.

Quis novus hic plausus, quae tantae gaudia turbae,
Quidque quod est unus clamor ubique, venit?
Tecta papae video carpenta, ducemque senatum,
Et sua quadrupedans agmina densat eques.
Quis quem purpureo tegit alta tiara rubore,
Qui laetam facilis dat recipitque manum?
Agnita iam facies, et honorae gratia frontis,
Ipse sacri est Goedus maxima fama fori.
Quem querula absentem dudum Respublica luxit,
Dum rabidus movit vulgus ad arma furor.
Sic aberat maestae proscriptus Tullius urbi,
Sic rediit, plus est, quam fuit ante, decus.
Nunc marcesce, dole, nunc invide rumpere livor,
Quod contendebas non fore posse, vides.

Cur mea divulgem vix nata poemata, quaeris,
Nec patiar pressum ut virgula signet opus,
Est eadem quae te iam Pontice causa coegit,
Turbida vix madido vendere musta lacu.

Ergo ne Magne doles domina quod liber ab aula,
Tam grave nunc cesses vivere servitium?
Forte frequens adeo quod non marsupia nummus
Farcit, et assuetae spes tibi nulla togae?
Te longe melior, spera, fortuna, beabit,
Vis modo, te nusquam ditior alter erit.
Fac nova cum Venetis peregre commercia tractes,
Prome piper, nardum, cinnama, tura, crocum.
Nil dubito extrudes magno, vel singula, lucro,
Qui tanto fumos vendideris pretio.

Est mea paupertas, Felix, tua Copia custos,
Haec noctu fures allicit, illa fugat.
Vis? tecum (mera quae stupidi dementia Glauci)
Permutabo, meam do tibi, redde tuam.
Rennuis? unius Fortunae est illa potestas,
Si velit haec, nolis tu licet, illa mea est.

Si, quam consultus legum sit Scaevola, nescis,
Mutuo da, si quid te rogat ille, scies.
Terque quaterque licet repetas, nil proficis, imo
Lis tibi perpetuos surget agenda dies.
Ex aliis alias doctus de ducere causas
Inventa prorsus nil ratione dabit.
Et nisi tu caveas, quod vix potes, ipse reum te
(Praesto sit orator ni tibi nummus) aget.

Sex quidam versus me forte rogavit amicus,
Dignaque promisit se dare dona mihi.
Post aliquot rediens ut factos repperit horas,
Sex obolos alta protulit ille manu.
I nunc et miseris nullum dic esse Poetis
Praesidium, mea quid det mihi Musa vides.

Ancipitesque vices, indignaque verbera legi,
Et quicquid factus pertuleras asinus.
Heu adversa nimis gravium fortuna laborum,
Quam mala tunc misero fata fuere tibi.
Hoc nostro, quod eras, esses felicius aevo,
Quo magis id colitur, quam deus ipse, pecus.
Summa rudes asini rerum fastigia scandunt,
Maximus hoc illis tempore venit honos.
His hominum dominis divina profanaque parent,
Sunt asini reges, pontifices asini.
Et nisi sis asinus nullum tibi nomen habebis,
Ac omni spretus destitueris ope.

Conspicuas multis posuisti sumptibus aedes,
At quae divitias nil minuere tuas.
Hac praetergrediens olim quis forte viator,
Me puero hoc memini surgere, dicet, opus.
Et leget incisis annum et tua nomina saxis,
Te clarum memorans praeminuisse virum.
Nempe quod ad summos paulatim vectus honores.
Prima bipartiti gloria iuris eras.
Sed brevis hanc famam poterit finire vetustas,
Dum iacet haec titulus post monimenta tuus.
Ni sacra contigerit docti facundia vatis,
Qui celebret versu splendida facta suo.
Omnia rodit edax, vel sint adamantina, tempus,
Sola vetat dignum laude Thalia mori.

Est tibi dives opum, claro sata stemmate coniunx,
Cuique daret iudex aurea mala Paris.
Si tamen hunc patitur, quem dicit fama veternum,
Cum tot eam nollem dotibus esse meam.
Quod puta tanta graves vexent oblivia sensus,
Ut quando exstinctus, nesciat illa, pudor.
Nec tibi quot peperit, si quaeras, pignora dicat,
Quique sit his, quamvis non ea moecha, pater.

Currite spectatum properantes currite cives,
Hospes apud Gallum dicitur esse Leo.
Plus mirum, Gallis ductoribus atque magistris
Paret, et est socius, quis prius hostis erat,
Scilicet inter eos nuper concordia facta est.
Hoc potuit tandem longa videre dies.
Conveniant feriantque novae rata foedera pacis,
Nil timet hoc magni qui gerit arma Iovis.
Rex manet hic illisque potens dominabitur ales,
Tale licet nomen parve trochile velis.

Calue quid aversos demittis hypocrita vultus?
Unde novus casto iam subit iste pudor?
Aspice, non ego sum vicina turpior Eva,
Quin imo mediam se minus illa tegit.
Huic breve quam folium, nobis velamina pubem
Abscondunt, nectam nuda papilla mihi.
Nec video quo me meriti praecellat honore,
Humanum seruo, perdidit illa genus.

Turgida iam decimum protuberat aluus in annum,
Nec grave maturo viscere ponis onus.
Non puto, cum paries, quod adhuc edentulus infans
Infirmo quadrupes nesciat ire gradu.
Sed modo barbatus vir erit, calicemque librumque
Quod tibi si laevo concepta est femina ventre,
Magna prius meretrix, quam releveris, erit,
Quemque premes, una premet illa puerpera lectum,
Et quae te matrem, lux aviam faciet.
Deque recente novum mirabere prole nepotem,
Et dices, idem vir meus et gener est.

Audio te Luci pulchram duxisse puellam,
Quae sit quo coniunx vespere facta parens.
O super Idalias fecunde marite columbas,
Quam tibi fausta Venus, quam bona luno favet.
Si quo coepta modo sunt haec connubia pergent,
Natorum posces cras tibi iura trium.
Ante duos vinces Aegypti pignora menses,
Quique nurus gignant deficient Danai.

Quo me cumque foro, quacumque prehendis in aede,
Quaeris an officii sim memor Hille tui.
Quatuor invito mihi prandia forte dedisti,
Quae non officium, sed voco supplicium.
Malo quidem caeci, tua quam convivia, Phinei,
Et si nectarei des mihi pocla meri.
Quae sit causa rogas? Dodonae imitata lebetem,
Et querulis ranis aemula garrulitas.
Obtusae gravibus mihi hebent clamoribus aures,
Si bis adhuc tecum vixero, surdus ero.

Mutilandus auribus ligatus ad palum
Circumfluo medius stetit Niger in vulgo,
Nullumque tam fortem videre se dixit,
Qui destinatas posset exequi poenas.
Strictum probavit ungue carnifex cultrum,
Caputque prendens haec ait potest dextra
Sed dum capillos hinc et inde reiecit
Vidit prius, quod ipse iam voluit, factum.
Tum maximum Niger solutus in risum
Non est mea, inquit, ante quae fuit Malchi
Fortuna, nec tu aures puta esse boletos.

Obicis esse malum, mihi, me tenuemque Poetam,
Et vix ieiunam pellere posse famem.
Omnia mentiri solitum quaecumque loquaris.
Haec quoque te Mani dicere falsa velim.

Cuius opus? Lucae, sed quae pulcherrima? Virtus,
Quae tam deformis post comes? Invidia,
Sed quid anhelanti similis sudare videris?
Ardua difficili nitor ad astra via.

Te quoties offers cultam mihi Bassa videndam,
Ostentas mundi quicquid ubique tui,
Bracteolas, zonam, strophium, crinale, mitellam,
Praeterea in tumidum demissa monilia pectus,
Quaeque tegunt amplum Gallica pepla caput.
Haec ubi me cernis tenui contemnere risu,
Has tua respondes non habet uxor opes.
Hoc equidem verum concedo, sed ista misella
Unum habet, huic uni vultque placere, virum,

Verior antiquis fuit ille Propheta Sibyllis,
Indiderat nomen qui tibi Paule tuum.
Vere es enim Paulus, tua si doctrina videtur,
Quaque dei verbum dicere voce soles.
Paulus es ingenio, Paulus virtute, fideque,
Et nullus docuit te quoque Christon homo.

Nobilis est, ut ais, credo, tua Lucifer uxor
Nimirum toti cognita quae populo.

Me petis ut credam paucos tibi Scaevola nummos
Hoc illos intra spatium te reddere iuras,
Sed vel iurato non tibi danda fides.
Forsit an ad Graecas differres usque Calendas,
Ne totum perdam, do tibi dimidium.

Cum faciat septem pulchrum lepus Olle diebus,
Cur tam deformis sit tibi dic facies?
Qui tamen hesternus nostri conviva Placentae
Appositum solus glutieris leporem.

Ite novas alibi me dici disquirite sedes.
Hac nullum vobis restat in urbe lucrum,
Sunt validi nec egent hic vestro munere cives,
Difficilem nemo conqueritur stomachum,
Imo domos, agros, hortos, vineta, cohortes
Assiduo, qualis strutio, ventre coquunt.

Quae tibi tanta favet fortuna, quod unus ubique
Omnia, vel nunquam perdita repperias ?
Non prius invenias, quam perdidit alter, ut ante
Quam fias aeger non moriare Cilix.

Ante duos fueras, scio, barbarus Uvide menses,
Et poteras docte non tria verba loqui.
Qui modo longinquis reducem te dicis ab oris,
Et te grande putas hinc retulisse sophos.
Quod mala corruptas balbutiat ebria voces
Lingua, voles isto graeculus esse modo?
Sed tamen assiduus multum res adiuvat usus.
Qui pergraecaris iugiter, esse potes.

Praeponi quendam vobis male fertis asellum,
Indignum tali quod sit honore pecus.
Ferte vel inviti, quia sic Romana potestas,
Sic iussit summi littera Pontificis.
Qui sibi praeponi non dedignatus eundem,
Quo steterat voluit nunc quoque stare loco.

Si sentis quod inest meis libellis,
Qui nudus nequeat iocus referri,
Tecum perlege, ne vel innocentes,
Vel laedas tetricas Catonis aures,
Ni sit nequitiosus et facetus,
Et plenus sale, felle, et illecebra,
Non dices Epigrammatum libellum.
Sit lasciva licet procaxque Musa,
Castus spiritus est sacri Poetae.

Quod cupis ignarum veri tibi credere vulgus,
Credo tuus quod erat navita Galle pater.
Qui semel infausta deductus cannabe in altum,
Optatum tetigit non magis inde solum.
Sit amen invento pisces de funere quaeres,
Non scimus, dicent, nos, sed aves ubi sit.

Quid tu magne Gigas parvi sub mole puelli
Succidis, et proni deficiunt humeri?
Et natum et matrem, vel debilioribus ulnis
Portat anus, num te fortior Anna viro?

Grandia promittis, quae nulli dona dedisti,
Extulerit laudes si mea Musa tuas.
Saepius inceptum nequeo deducere carmen,
Nescio mentiri, nec quae tu gesseris, ausim
Dicere, si dicam, me tacuisse velis.

Curculio frumenta tibi, carnaria tarmes
Perdit, sunt acidis mucida vina cadis.
Rancidulum putet pereunte sapore butyrum,
Incipiuntque putres vivere caseoli.
Fida suo domino mihi procuravit egestas,
Ut nequeam cupiens haec ego damna queri.
Quae Si tu quoque vis posthac Silune cavere,
His qui non sat habent da quod habes nimium,

Te fore causidicum summis cupis Ursule votis,
Quam facili, vel mox is potes esse, modo.
Non opus est ut sis orator, garrulus esto.
Et pergas tantum barbara verba loqui,
Fallere, mentiri, fraudare, imponere discas,
Et tua peruerso commoda iure sequi.

Nil de phillide turpe, nil probrosum,
Nil quod dedeceat probam puellam,
Debes Aemiliane suspicari.
Quod seri monachi domum frequentant,
Sancti sunt Mariae piique Fratres.
Servatoris avunculique Christi,
Nec soli insuper exeunt, nec intrant,
Graves nanque solent habere testes.

Sollicita dicunt Aulum tabescere cura,
Enixa infantem ne Figulina ferat.
Contra longa querens pariendi tempora Naso,
Omnes astrologos consulit et medicos.
Ut sit hic, argentum, ne sit pater, ille dat aurum.
Non aliam satius net Figulina colum.

Ni religata meis porrexerit ora capistris,
Legitimum thalami nemo peregit opus,
Ergo tuum nunquam cum laude fatebere patrem,
Et mala te genuit, me nisi teste, parens.

Postquam nulla sacris sunt emolumenta Poetis,
Et sterilem sequitur musica turba scholam.
Vos mihi consulti dubiis in rebus amici,
Causidicum Iona, vis Otho me medicum.
Dumque uter esse velim mecum delibero, caepi
Esse nihil, quoniam quod periit nihil est.

Te mea velle mihi commeiere carmina dicunt,
Heu si, quam tua sunt, tam scabiosa forent.
Hanc si, quin tibi dent, nequeunt evadere poenam,
Tunc ea funesta sub cruce sparsa velim.

Desine me tandem, rogo, desine dicere cinclum ,
Ne te currucam Pompiliane vocem.

Omnia Saxonicis quaecumque geruntur in oris,
Primus, vel nullo scit referente Niger.
Non tamen hoc mirum debet tibi Flacce videri,
Auriculas illic fertur habere suas.

Est adversa meae semper fortuna saluti,
Omneque qua veniat spes mihi, claudit iter,
Quotquot erant quorum mihi commoda vita fuisset,
Iusserunt omnes invida fata mori.
Vis modo tu saevas aeger deludere Parcas?
Heredem Cordum scribe, superstes eris.

Pauperior vivit mendico Papilus Iro,
At brevis hunc ditem redderet hora Midam.
Qua ratione rogas, dicam tibi candide Laeli,
Tres calices vini fac bibat ille tui.

Una sat esse potest, plenae licet, amphora mensae,
Sed quia conviva est Cassius, adde duas,
Et panes duplica, venit invitatus et Ollus,
Providus hoc etiam fac sciat ante coquus.

Si causam nescis, male cur Niger audiat, haec est,
Se penes auriculas non habet ille suas.

Audio Romanos, et abhorreo Naevole mores,
Ut stupida resti stent mihi fronte pili.
Proh infanda mali populi pestisque luesque,
Num loca placatus respicit illa deus?
Hic summusne pater fidei, sanctusque senatus?
Ex hac num nobis urbe petenda salus?
Hicne suos fundit tua vinea Christe racemos?
Quam mala radices non bene nutrit humus.
Quantaque palmitibus caries ventura timetur,
Ni gravis haec renovet funditus arua ligo.

Pone precor veteres tandem Iovis armiger iras,
Non ego re, sed sum nomine rex avium.
Sic vocor, ut quo non alia est minor ulla volucrum,
Agnosco regem te venerorque meum.
Non tantilla minax acue in corpuscula rostrum,
Uno sex nostrum, si libet, ungue teres.

Tam tenuem mihi pauperiem Celer obicis, ut mox
Mendicus limen cogar adire tuum.
Esto quod is modo sim, tamen a te nulla petetur
Buccea, nam novi te dare posse nihil.
Quam timeo ne tu prius ad suspendia vinctus,
Ipse piam rogites me brevis assis opem.
Tam male non faveo, nec ero tam sordidus unquam,
Quin habeam nummos, et dare quinque velim.

Quisquis es Hessiaci qui tot monimenta Poetae,
Sub sera quondam posteritate leges,
Non dubium est, aliquot merceris milibus, istum
Talia qui scripsit posse videre virum.
Scireque qui vultus illi moresque fuerunt,
Et quo tam doctos protulit ille modos,
Ecce videt praesens, auditque nec aestimat aetas,
Quanta sub afflato numina corde latent,
Nullus honor sacro, nulla est reverentia vati,
Quisque faber maius cerdoque nomen habet.

Quod sim tam subito iam factus tempore Codrus,
Desine mirari Naevole, Cordus eram.

Convivas vitulos, asinosque suesque, canesque,
Prensa vides bruto stringere vina pede.
Quid mirare? tuos hic aspicis heluo fratres,
Mater enim tales nos parit Ebrietas.

Te fore pontificem poteris sperare, sed ut sis
Maximus, in fatis non erit Eune tuis,
At nullo summus fieri prohibeberis astro,
Si tua sit sedes celsus Eryx vel Athos.

Viginti Angelicos, ad sex vel ad octo poposci
Hebdomadas, sed tu mittis amice decem.
Ascraeique citas, quae nescio verba Poetae,
Plus toto soliti dicere dimidium.
Quam mallem qui te docuit ple/on h(/misy pa/ntos
Hic quoque koina\ fi/lwn pa/nta docere velit.
Si tamen haec sic vera tibi sententia cordi est,
Quod facio facies tuque subinde lucrum.

Ut Gallum simularet equum tuus iste veredus,
Auriculas illi te secuisse refers.
Quis malus hic error, quae te dementia cepit,
Vis Gallum, testes tunc Rubiane seca.

Cum Seri legeres oblatum sorte Catullum,
Diceris abiecto saepe spuisse libro.
Scribere gentilem, precor, haec patiare poetam,
Quod facis insignis relligione sophus.

Videtis hunc lacerum obsitumque mendicum,
Qui flebili sono, straboque prospectu,
Domesticam populo querens egestatem,
Scutulam stipi atque pileum obuiam exporgit,
Et per timendum iugiter Valentinum
Monet, rogat, precatur, obsecrat, implorat
Quoscumque divites videt viatores,
Mollissimus scortator, et liguritor
Lautissimus, suam quotidie mensam
Ficedulis, turdis, lupo, scaro, mullo,
Et quicquid optimi est saporis, exornat.
Miraris unde tantae opes lacerae perae,
Oui fenerantur, annuos habent nummos,
Quotidianum extorquet ille vectigal.
Si mallet esse summus hic magistratus
Peream, ratus mendicitatis est census.
Quem consecutus amplius nihil curet.

Unus sit licet et brevis libellus,
Inter praecipuos tamen Poetas,
Magnam Persius obtinere laudem,
Et non ultimus esse fertur auctor,
Quem quamvis gelido legam Decembri,
Ferventem tamen aspicis laborem,
Pro quo sex totidemque da Leones,
Quae si multa videtur esse merces,
Unum da mihi care lector ursum.

Non mihi vis quot habes annos Rufina fateri,
Ipsa licet taceas dicit arata cutis.
Quae te fucato iuvenem mentita colore,
Nunc tandem falsi turpiter arguitur.

Quem loculos habeam pauper, me quaeris, ad usum,

Quid tamen his nostri dicam de moribus aevi?
Quis tam vaesanus, miror, et unde furor?
Ipse suum ventat lecturus carmen Homerus,
Sit nisi gratuitus, displicet ille labor.
Soli mercedem referunt nil scire docentes,
Sola suo constat barbaries pretio.
O infelici natos iam tempore vates,
Et miserum semper, dum manet illa, genus.

Prima Simon Petrus fidei fundamina iecit,
Christicolasque novus dux fuit inter oves.
At superas postquam petrus migravit in arces,
Hoc subiit solus munus ubique Simon.
Hei mihi quam tenuis grex est pastore sub illo,
Quam gracili rarum tergore vellus habet.

Convivae Logicus Memor, et Citharoedus Iopas,
Consedere, loquax ille, sed hic tacitus.
Obticuit iussus Memor, inde rogatus lopas,
Dulce coaptavit voce lyraque melos,
Totaque laetifico soluit convivia cantu,
At tetrico solus perstitit ore Memor.
Quem quoque dum certans hilarare studeret Iopas,
Tentavit variis frigida corda iocis.
Lesbia nil Sappho, nihil ipsa Corinthia Lais,
Nil Helene potuit, Laodamia nihil.
Barbara, Celarent, Darii, Ferio, Baralipton,
Incipit, hic illi cymbala versus erat.
Hoc, subito, audito ridens, saliensque, canensque,
O ait Orpheis aemula plectra modis.
Imo novus factus mox ipse Poeta sonabat,
Omnis homo currit, Nullus homo est asinus.

Ergo ne Phoenicem te garrula pica putabis,
Quod merito nuper coeperis igne mori?

Cur tua qui nuper riserunt monstra, ducentis
Ex aliis unum me male scurra petis?
Forte quod ex ipso videar tibi nomine, quem tu
Vel nullo victum sternere marte queas.
Nescis? sunt etiam parvis data spicula vespis,
Et sua formicas ira iuvare solet.

Quod mihi formosus nunquam placet Apher Alexis,
Maior, quam Corydon, rusticus esse putor,
Et rudis indignos, qui spernat Mopsus amores,
Lactucasque refers quaerere labra suas.
Mopso Nysa data est, Nysam sibi Mopsus habebit,
Formosum Corydon Pastor Alexin amet.

Egregios inter tot Homeros atque Marones,
Quo potui coepi Choerilus esse modo,
Cruda tibi nuper ludens elegidia misi,
Et mihi sunt silvae reddita ligna tuae.
Sed procul haec altis nimium radicibus haerent,
Nunc ego me vellem fore blandis Orphea chordis,
Tentarem querulis attrahere illa sonis.

Hic qui prima tenet tristi subsellia vultu,
Et tonsos inter praestat honore patres,
Pauper crat quondam, nec cuiquam notus amico,
Saepe piam sacra cepit in aede stipem.
Nunc quod plena habitet ditissimus atria seruis,
Quotque tegat Serum vellere scorta, vides.
Quae bona divitias dederit fortuna requiris,
Et qua nam factus sit modo tantus ope?
Levis adhuc iuvenis Romana palatia visit,
Hic se principibus subdidit ille viris.

Quotquot adhuc veri fuerant moriuntur amici,
Sic mihi perpetuo sors inimica iubet.
Non tamen est quod ob id possis tibi Lusce timere,
Non es, nec nobis verus amicus eras.

Centum sollicitas aeterna lite patronos,
Totque miser rabulas pascis Auite reus.
Non tantis opus est turbis, rem finiet unus,
Orator Plutus, praesto sit ille tibi.
Qui quot agit vincit sub quovis iudice causas,
Ut melior nunquam Scaevola nec Cicero.

Qui potuit magni comprendere sidera caeli,
Hic tegitur parva Stingelamerus humo.
Et nisi quae norat, coram quoque posse tueri
Optasset, Pylius viveret ille senex.
Ut qui Paeonias clarique Machaonis artes,
Doctus, ab infernis te revocasset aquis.

Miraris quod, qui dominae servivimus Annae,
Tam miseri plures non habeamus opes,
Non dat ei, qui sit meritus, fortuna, sed illi,
Cui favet, haec nescis? est inimica mihi.

Quod perfractus hiet paries tibi, desine natos
Obiurgare meos, qui nocuere nihil.
Hanc ad te repens rimam perrupit Iason,
Cui, male si fecit, dic male, parce meis.

Quod sit in apposita mox primus lance Caballus,
Gallinisque alas desecet atque pedes,
Non inciviles ostendit Olympice mores,
Sed cavet emensa ne fugiant epulae.

Posse deum Venerem dici negat inscius Aulus,
Saepe licet Calvum Virgiliumque citem.
Doctior assentit vel neutro teste Carinus,
Utriusque quidem scit Venerem generis.

Si tibi sublimi cantata tragoedia versu,
Et multae Satyrae grande volumen habes,
Si tot in innumeras crevere Epigrammata chartas,
Estque gravis vincens bella Maronis opus.
Quis malus insipidas furor impulit e dere nugas?
Quas, nisi cui sapiunt frivola, nemo probat.
Non ego, si possem Smyrnaeum reddere vatem,
Pessimus in populo Choerilus esse velim.

Tunc tuo naso nihil esse sagacius inquis,
Qui propria olfacias prorsus oleta nihil?
Eructata quibus concedunt allia, quique
Putribus ex ovis pessimus exit odor.
Haec tamen in medium profers ut aromata vulgus,
Proque mero moschi pure licere putas.
Murilegum referens, tua conde cacamina, felem,
Nec tunicas turi perde crocoque suas.

Quid furis Eurici, quid tanta accenderis ira?
Nemo bonus dixit te tamen esse malum,
Cum pia doctorum te laudet turba, quid ille
Nominibus poterit scurra nocere tuis?
Candidiora suae nemo praeconia laudis,
Malit, ab hoc tali quam nebulone peti.

Cara doles quod nulla feras funalia, coniunx,
Cras ubi tot capiunt lucida templa faces.
Non opus est ista pectus corrodere cura,
Est quae me gravior sollicitudo premit.
Non vel turicremis accensas ignibus aras,
Sed vult offensus te lacrimare Deus.
Plange, dole, pia corda leva, veniamque precare,
Sique quod est pura mente fatere nefas.
Gratior ascendit nunquam caelestia fumus,
Non sunt quae superos plus holocausta movent.

Maior in aerumnis vitae pars hactenus acta est,
Quae mihi nunc veniant tempora, diva refer.
Quando erit illa dies miserum qua fausta Poetam,
Ex tanta iubeas surgere pauperie?
Musica, forsan ais dum linquam sacra, petamque
Quod sequitur rudis et pessima turba forum?
Invideas potius, misero licet, usque Poetae,
Hoc ego non possum ditior esse modo.

Dum tu maxime CLAMITUR Poeta,
Et non PLURA mihi est PAPYRUS inquis.
Quis sit maxime dic Poeta sermo,
Donandos tibi rere barbarismos?
Et foedos puero tuo soloecos?
Infami cedo dexteram flagello.

Sum fateor semperque fui pauperrimus Irus,
Hoc mihi quod vitium, quod quoque crimen erit?
Non meus, ut tuus est, didicit pater esse sacerdos,
Cui sua continuas ara redundet opes.
Quae suffragetur tibi, plurima turba laborat,
Unius ex callo vix ego vivo manus.
Dat tenuem nobis victum iustissima tellus,
Vae tibi qui sacra luxuriaris ope.

Obscuro qui te natum putat esse parente,
Errat, habes generis nobile stemma tui.
Praelustris pater est cui supplice surgit honore,
Et nudum inclinat virque puerque caput,
Quique Indas indutus opes, Tyriosque colores,
Apponit labris aurea vasa suis.
Quem penes a summo concessa tonante potestas,
Claudere caelestes et reserare fores.
Tam celebres numerans maiores iure superbis,
Et vilis merito nos tibi turba sumus.

Si quis ad haec forsan divertis busta viator,
Sanctus hic est, gressum siste profane, locus.
Quattuor hic nostrae fidei luxere lucernae,
Factaque ridenti sunt holocausta deo.
Nullus ita acceptos mactavit apella iuvencos,
Non hecatombaei gratior ara sacri.

Hos quicumque vides nigros fuligine postes,
Accipe quam nostri rem stupuere dies.
Quattuor infamis monachos hic abstulit ignis,
Maximus est, quae sit, dicere, culpa, pudor.
Pauca legis, parvo breviter complexa libello,
Cetera non populum crimina scire licet.
Si sciet, invisis nullum dabit amplius assem,
Et misera totus concidet ordo fame.
Tot licet explicitis suspendat signa tabellis,
Milleque det centum milia pontificum.

Aeternam requiem frustra cantatis amici,
Reicit irascens irrita vota deus.
Nulla malis spes est amissum poscere caelum,
Perpetua est nobis sub Phlegetonte domus.
Tota cohors uno semel ardeat igne necesse est,
Si nostrum vultis forte piare scelus.

Hoc ne putas iustum quisquis legis ista viator,
Hoc ne potes sana mente probare nefas?
Forte novum superis tentavimus addere divum,
Deus ista piis factis praemia reddit,
Quam gravis infectos crimine poena manet?

Quotquot adhuc reliqui superestis vivite fratres,
Et sit perfricto nullus in ore pudor.
Est mala de nobis per totum fabula mundum,
Nostraque iam cunctis finibus ausa patent.
Sed brevis illa dies speramus conteget, et vix
Unus, qui scelus hoc credat, et alter erit.
Omnia vos populo iurati vera canetis,
Subque pia nullum re latuisse dolum.
Vique sit in sanctum ficta illa calumnia Thomam,
Et nos indignos hoc periisse rogo.
Tunc nova martyribus nobis sacrabitur aedes,
Stabit et haec celebris carnificina locus.
Tunc quoque vos vestri dicetis stigmata fratris,
Tunc qui vos, etiam plus, decorabit, erit.
Nec solus tanto Franciscus honore valebit,
Accipiet gravior cerea vota tholus.

Heus tu quo properas adeo festine viator?
Hic ne tibi tanti est, ut remorere, locus?
Quem tot ab extremis cupiunt invisere terris,
Ut minus in Solimo sancta sepulchra iugo.
Quattuor hic illi perierunt haeresiarchae,
Immo sub humana daemones effigie.
Immo peiores Monachi, quis talia daemon,
Audeat, aut possit crimina perficere?
Quaene rogas superae cuiusvis incola terrae?
Iam vetus haec merso fama sub orbe volat.

Quis quod cunctarum sit permutatio rerum,
Non videt, et subitas vertere quaeque vices?
Qui fidei nuper magni luxere magistri,
Et nitidum populo praenituere iubar.
Aeterna Stygii mersi sub nocte baratri
Non, nisi quod praebent sulpura, lumen habent.

Quisque suo monachus multum licet ordine crimen
Perpetret, infernas, quod tremefactet aquas,
Non est plura tamen, non est maiora quis ausus,
Quam variis Picis aemula monstra notant.
Nil horum incestus, raptus, stupra, furta, venenum,
Quaeque rudem plebem talia mille latent.
Ultus hic est illis longe magis horrida campus,
Si dicam stupida, vel Nero, mente cades.
Audiit haec viditque datas hoc caespite poenas,
Et sua perculsus flumina pressit Arar.

Quis modus et quis erit (Proh mitia numina)finis,
Quisque pudor sceleris pessima secta tui?
Nonne satis tua quod iamdudum fama laborat?
Nonne satis Sodomum, nonne Gomorra satis?
Et ne plura loquar, quae cetera turpiter audes,
Toxica sacrifica liba dedisse manu?
Quod si flagitiis certas, iam desine, vincis
Vel quod commissum fertur ubique nefas.

Non magis admiror miscentem proelia Turcam,
Salvificae signum contemerare crucis,
Nos penes exsistunt maiores illius hostes,
Quos etiam magnos dixeris esse Deos.
Hoc mihi si forsan quis nolit credere verum,
Patratum Bernae quaeritet ille scelus.
Cuius hic auctores merito locus abstulit igni,
Nobilis in longos carnificina dies.
Candida ne frustratu manibus astra preceris,
Quos ferus aeterno carcere pluto tenet.
Et sita non ores ut molliter ossa quiescant,
Haec vagus in Rheni flumina voluit Arar.

Tam tetro quod olet combustus cespes odore,
Accipe si dubius forte viator ades.
Quattuor infernum subeuntes daemones antrum,
Hoc hominis formam deposuere loco.
Foedaque liquerunt post se vestigia, quae non
Pertulit obscoenas Phineus inter aves.

Quam Styga, quam Lethen, quem vobis imprecer Orcum,
Quaenam pro tanto crimine poena satis?
Non quod Aloidas tenet et Titanas opacum,
Non Salmonaeum quae piat umbra nefas.
Non rota, non vultur, non insuperabile saxum,
Non sine fine fames, non sine fine sitis.
Denique si coeant, quae totum cuncta barathrum
Claudit, ad hoc vestrum nil scelus illa forent.

Desine flere tuos Christi pia turba parentes,
Nec male detentis manibus esse time.
Quattuor hi postquam subierunt tartara fratres,
Omnibus est aliis facta repente quies.
Scilicet huc cunctas vertit sententia poenas,
Nec tamen has Iudex sat Rhadamantus ait.

Quis tamen hic error, quae caecae insania mentis,
Destituit tantos a ratione viros?
Unius ob maculas hominis detergere Thomae,
Tentarunt omnes contemerare deos.
Quod, quia difficile, inceptum ut deducere possent,
Nullum sacrilegi praeteriere nefas.

Impia resciscens Arar huius crimina sectae,
Oceano refugit nuntia ferre mari.
It comes huic Rhenus, qui festinantibus undis,
Per quod in hoc posset currere monstrat iter.
Omne intromissus longo scelus ordine narrat,
Inque ratam iurans indicat ossa fidem.
Non mora concreti glaciali cortice fluctus,

Quis tam grande nefas unquam vel Turca patravit,
Quam qui se divos esse volunt monachi?
Istane contutum te sol spectacula terrent?
Spargis adhuc ortum quo prius ore iubar.
Atreae credam quod ad impia fercula mensae,
Diceris absconsis ater iisse comis?
Quod nisi tam clemens moderetur sidera numen,
Iam foret antiquum rursus in orbe chaos.

Dum tu forte canis scandentem sidera Christum.
Mantoaeque studes aemulus esse tubae.
Ipse meae infelix quaerens lenimina curae,
Nescio quae fragili carmina ludo pede.
Et levibus nugis mundam deperdo papyrum,
Ut tunicas habeant tura crocique suas.
Atque utinam hoc ea quis non dedignetur honore,
Nec ferat in loculos foeda cloaca tuos.
Si videas dices, quis in haec te ludicra vertit?
Nec genii credes ista profana mei.
Crede, suae multi scribunt non consona vitae,
Quis tua quae pangis relligiosa putet?

Non praeceps adeo ruas libelle,
Quin tuum prius audias parentem.
Quae mandata tibi det exeunti,
Omnes quot quot ubique litteratos,
Cultoresque novem vides sororum,
Meo nomine plurimum saluta.
Et si dignus eis videbor, ut me,
Antiquae numero sodalitatis,
Extremum licet, adnotent, precare,
Dehinc ut Rhinocerotas atque Barros,
Ronchos, auriculas, ciconiasque
Unius facias pili memento.
Demum quam potes eminus proculque,
Declines, fugias, abomineris,
Tectos tetrico hypocritas cucullo,
Rugosamque senum severitatem,
Et tantum placitos sibi sophastros,
Invisum Latiis genus camenis.
Hoc est quod volui, osculare patrem,
Aeternumque vale miselle fili.

QUae mihi reddideris pro misso dona libello,
Omnis, quae legit haec carmina, turba rogat.
Tunc ego quae possum simulans pro tempore fingo,
Quae me vis certum dicere vera refer.
Ut quanta in charas tua munificentia Musas,
Exhibeant testem non mera verba fidem.

Si nisi quae bona sunt non vis Epigrammata Sorbi,
Tunc potes a nostris abstinuisse libris.
Multa quidem mala sunt, peioraque plura, subinde
Plurima comperies pessima, iam ne legis?
Sed lege, non maius potes illis perdere tempus,
Quam dum continua nocte dieque bibis.

Cum modo succensam staret Paulinus ad aram,
Infusum calici dilueretque merum,
Vina, nec ex aequa pocula parte bibit.
Indoluit, veniamque precans sua pectora planxit,
O iustum, et vera relligione virum.

Non ego contemno profitentem graeca Phaliscum,
Sed non sum docilis sentio discipulus.
Non imitabilis est nostrae prolatio voci,
Hoc si dicendum, quo docet ille, modo.
Accinit, amissas Mopsum clamare iuvencas,
Aspirat, tussim dixeris esse suis.
Non satis his pulmo, non sunt satis ilia verbis,
Nec quae sint aliquis flamina follis habet.

Mentiris tua me carpsisse poemata Maevi,
Cara tribus constant assibus illa mihi.
Vendidit, et nullum iuravit habere lucellum,
Conquestus chartas bibliopola suas.
Non referre tua puto si mea carmina purgem,
Et iugulans totum virgula signet opus?

Quid quod ubique sacris indicta silentia templis,
Quod perpetratum, dic Polypheme scelus?
Prensus apud moecham crudeli caede sacerdos,
Occidit, hoc parvum dicis inique nefas?
Dico, sed hoc ingens, rivalem scire patique,
Qui vigilans dormit, qui bonus ille vir est?

Qui mihi te daemon vicinam fecit, hic idem
Auferat Hercynios hinc procul in scopulos.
Qua tibi consortes ascenso stipite sagae,
Convivam celebrant trans iuga longa chorum.
Non inter castas deberes vivere matres,
Te decet in famis pessima laena locus,
Hic ubi parvus habet nomen de passere vicus,
Publicus hic fornix est tua, vade, domus.

Romule adulator Decimo blandire Leoni,
Hac nobis colitur primus in urbe Leo.

Legit ut Ebrietas huius maledicta libelli,
O quoties dixit talia mane tuli.
Scilicet insanum tunc est et triste cerebrum,
Et nimio impatiens ira dolore furit.
Haec mihi qui sero sub vespere crimina dicat,
Credite Germano rarus in orbe vir est.

Multa tibi ridens dicit ludibria vulgus,
Quod flaccum hinc iacias Umber et inde caput.
Ignorat quanta sit onustum mole cerebrum,
Quam grave, nos scimus, sustinet illud onus.
Tot siquidem dubiis, tot item farcitur Elenchis,
Ut queat una salis non bene mica capi.

Quaedam me mala lena criminatur,
Quam magnis ego laudibus ferebam.
Sed nec credula plebs mihi nec illi,
Se, qualis sit uterque, scire dicit.

Impius est, raroque sacras petit Arrius aedes,
Contemptae causam relligionis habet.
Non videt ex alto porrectum limine sertum,
Nec grave ficedulis, anseribusque veru.
Turbidulas offert intranti porticus undas,
Et quem ieiuno lingimus ore salem.
Quaeque glabri ostendunt et liba et pocula mystae,
Hos merito exosus ritus magis Arrius optat,
Prisca Thyonaei sacra redire patris.

Tristia funestam minitantur sidera cladem,
Estque novus dirae pestis ubique timor.
Nil Emerice time, seruantia pharmaca dicam,
Quamque vel Hippocrates non daret antidotum,
Nec tot olens species Mithridatis synthesis aequet,
Nec moly omnigenis utilis herba malis.
Ut facis abiectas miseratus respice musas,
Quam modo coepisti pergere curre viam.
Tam modo despectos tutare iuvaque poetas,
Et centum columis vivere saecla potes.

Tres farris modios facilis promisit Auitus,
Dictus et hinc praesens est Deus ille mihi.
Sed quia Christe doces hominem non vivere tantum
Pane, sed et verbo, dat mihi verba deus.

Unum rogatus ut mihi dares Ursum,
Decem Leones, et duos statim Ceruos
Tam liberalis atque munificus mittis,
Sic o tibi, quod tu deum rogas, detur.

Mortuus ad superam divorum Iulius aulam
Venerat, et clausas viderat esse fores.
Insertasque diu versans hinc indeque claves,
Non, ait, haec caeli, quae fuit ante, sera est.
Ianitor ut crepitum Petrus audiit, obvius exit,
Et quare veniat, quis sit, et unde, rogat.
Auratum ille pedum monstrans, triplicemque coronam,
Non summum agnoscis perfide Pontificem?
Tum Petrus, huc dixit tibi non succedere fas est,
Quod quis vendiderit non putet esse suum.

Flete malos mores, et nostri perfida saecli
Tempora, et infandum terrificumque scelus.
Quam veterum integritas docuit pietasque parentum,
Iudaica infecta est relligione fides.
Incipiunt nostri pueros praecidere mystae,
Sacraque putentes sustinet ara capros.
Cur quae saeva bonis confestim flamma minaris,
Invisos superis non populare viros?

Si veterem tibi vis Iustum seruare sodalem,
Nil pete, non ut des, sic quoque ne det amat.
Rarus hic est, qui dum quem pauper haberet amicum
Hunc quando petiit non quoque perdiderit.

Hic ubi sedit heri, viridantes inter avenas,
Occubuit fossus praepete glande lepus.
Quem facunde tuae torrendum mitto culinae,
Nanque meo multo est longior ille veru.
Vix capit id fartam lardo caepaque columbam,
Quique paludoso mergus ab amne venit.

Nil It alos iactans nasos mihi Paete mineris,
Non illuc talis pervenit iste liber,
Utpote qui tenuis, nudus sitit, esurit, alget,
Ut patriam possit vix peragrare suam.
Esto tamen claudo quod eo pede repserit olim,
Quis velit ex media Romula barbarie?
Praesertim ex illo qui non nisi barbara vidit,
Et cui nullus in hac arte magister erat.
Libera qui nec habet sine tristibus otia curis,
Qui cum continua dimicat usque fame.

Ante stetit nudum sine cultu et nomine saxum,
Nunc nitet aurato Stentoris ara Rocho.
Non magis infossis hunc dices parcere nummis,
Illius hic multo ponitur aere deus.
Unde sit haec nova relligio mirabere, dicam,
Venturam pestis legerat ille luem.

Si nescis erras, brevis est ES syllaba, quam tu
Protrahis, et male me corripuisse refers.
Id mihi non credis, sed plurimus undique testis,
Quite convincat, me tueatur, erit.
Persius hinc, illinc cui patria Bilbilis auctor.
Alter, fur es ait, moechus es, alter ait.
Et quid ad hoc dicis? delator es, Et quid ad illud?
Dignus es aut porcos pascere, suntne satis?
Plura voles forsan, possum tibi dicere plura,
Magnus es ardelio, Si vir es ecce nega.
His si non fueris contentus, habebis et istud,
Tu quod es, e populo quilibet esse potest.
Pactus es ipse caper, Fraudator es obicit idem,
Et fellatores, Et, Non es et es Chione.
Quin etiam accedit maior, vel utroque, Catullus,
Et sua cui tantum Delia fecit opus.
Hic tibi reclamat, Puerum corrumpere es ausus.
Alter, Descendis, multus es et pathicus.
Consentire mihi iam te puto, si qua negabis
Contra te testes noveris esse tuos.

Dicis inesse meis Venerem Ceruine libellis,
Non nego, sed turbae non nocet illa tuae.
Quandoquidem tali circumuestitur amictu,
Ut sacra, vel Mariae, posset imago coli.
Plus sunt casta tamen, quae tu scribisque docesque,
Nulla quibus fertur prorsus inesse Venus.

Ter gravidum gessit, ter mater Barbara ventrem,
Casta tamen saluo virgo pudore manet.
Non mirum si, quod genitrix natura frequentat,
Lascivae Zephyrus viscera tendat equae.
Dum per aprica Petri iuga, per sacrumque Severo,
Et Mariae Collem nocte dieque furit.

Et si Pygmaea natus de gente videris,
Caelifero tamen es maior Atlante gigas.
Qui super immensum transcendis vertice mundum,
Et cuius tantum est, quod tenet astra, caput.

Quid dabis, et tales tornare docebere versus,
Ut putet hos Clarii, qui legit, esse dei?
Ex Italisne refers prius id didicisse magistris?
Mercedem certe non meruere suam.
Nil dabis, hoc ultro tibi gratis offero munus.
Tu mea iam memori pectore verba tene.
Purgatas hominum nihil amplius effer ad aures,
Sed solus tecum, quae facis, ipse lege.

Non indigna premi, quod ais, tua carmina dixi,
Imo in perpetuos esse premenda dies.

Qui valeam, qualis mea sit fortuna requiris,
Usque miser tristem perbibo Codrus aquam.
Scribe aliquid dices, sacram profitere poesim,
Nulla tibi torpens commoda vita dabit.
An nescis quod habent hic nullum carmina pondus,
Spretus, ubi regnant barbara, vatis honor.
Nescio quis nunquam desistens currere Sortes,
A stadio perstat nos prohibere suo.
Hinc sibi nulla canens deportat munera Phoebus,
Sunt Musae mulae, nostraque fama fames.

Barbara Celarent didicere docentque Sophistae,
Hoc ego non studium iudico Vere malum.
Barbara celarent tantum super omnia vellem,
Quantum Castaliae sum sitibundus aquae.

Impatiente fames visum Draco ventre puellam,
Et novus est, illam prendere posse, furor.
Finge quod obtulerint, duri et sine corde parentes,
Non tua cunctantem tutus in antra feres.
Ne, timeo, vindex ultrice Georgius hasta
Irruat, et capiat fabula picta fidem.

Non mea perpetuum durare poemata dicis,
Hoc ego dicebam saepius ipse mihi.
Scribo ut prostituam, non ut mansura reponam,
Tantisper vivant, dum mihi des pretium.
Sic omnis figulus, sic omnis cerdo laborat,
Qui modo quod vendit cras periisse cupit.

Quod Nigra te moecham dixi furemque maritum;
Teste probabo nefas, non unus sufficit inquis,
Qui novit totus non satis est populus?

Admonet acceptus prima me fronte libellus,
Ut dormire sinam te Telesine canem.
Tu ne canis dormis, rabido qui mordicus ore,
Quemlibet incurris dilacerasque bonum?
Et per strata, vias, cauponas, lustra, tabernas,
Balnea, tonstrinas, atria, templa, latras?
Non latro respondes, verum est, ego mentior, hirris,
Miror post nonum te superesse diem.

Crede bona propere te nos liquisse volucri,
Et tibi matura consuluisse fuga.
Nam nova praefixit mandans edicta senatus,
Ignavos perdi degeneresque canes.
Vae tibi si, quamvis collum signatus adesses,
Incideret capiti prima ruina tuo.

Quid iuvat usque adeo tristes simulare Catones,
Vos modo convivas, non decet esse sophos.
Desipere est semper sapere, et non tempora nosse,
Nec qui laeta velit, quique severa locus.

Quam malus es Gluti, si fas est dicere, pastor,
Curandum ne tibi Christus ovile dedit?
Quae sua commisso pecori sunt pabula nescis,
Quod virga, ut capras, glande cibas, ut apros.
Aetatis neque sunt, neque sunt discrimina sexus,
Est idem vervex agnus et agna tibi.

Exstant plurima ubique plurimorum
Commentaria, sed legens Philoeni,
Non illis luculentiora dices.
Erro candide, parce, lector erro,
Longa est syllaba quae brevis fit hic Lu.
Hoc parvo vitium labore tolles,
Si stanti prope litterae pusillum
Sursum dans apicem legas, ut haec sit
Mutarum ultima, quae secunda nunc est,
Et, non sunt lutulentiora, dicas.
Qui mox tollitur est ferendus error.

Ter tribus emit Anus noctem Crocis Hectora nummis,
Ille suam dedit hac conditione fidem,
Ut toties faceret, quot hians ostendere dentes
Posset, et haec, quamvis non bene, pacta placent.
Haec hiat, hic numerat, superest vix putridus unus,
Inde semel, sed non dulce, peregit opus.
Et modo succensa cum vellet abire Lucerna,
Ut maneat parvam, postulat illa, moram,
Inque cava quaerens radicum fragmina carne
Des, ait, haec quantum, te rogo, frusta valent.

Quod laudet paucos, multos liber iste lacessat,
Moribus adscribas non Iacobe meis.
Haec populi culpa est, in quo rarissima virtus,
Atque frequens vicium, hoc reprobat, hancque probat.

Dicite vos, quoniam me non videt illa, nec audit,
Quae prope stat pronis semicaduca rotis.
Nonne vides titulum? lege, Praecipitantia fertur,
Moria quam genitrix Impete Patre tulit.
Cur habet obducto caecum velamine vultum,
Quidque quod adversas obstruit auriculas?
Non circumspecta est, nec provida, surdaque nullum
Consilium admittit, det licet ipse Solon.
Quis tu, quaeque tibi socia, et quae denique causa est,
Pone quod adstrictos vos dea fune tenet?
Error ego, adstanti nomen Metanoea sorori,
Nos secum comites, quo ruit illa, trahit.

Si malus attingit tantum sublima livor,
Nulla est causa libro quod vereare tuo.
Quem ridens aequo miseratur pectore lector,
Exoptatque tibi sanius esse caput.

Quot quot habes Gluti cognoscere diceris agnas,
Iam bonus ex Christi dogmate pastor eris.

Est nova Grammatice, quae per fera bella docetur,
Est quae punctato luditur alveolo,
Sit modo quae multo vini quincunce bibatur.
Et fore Germanos credite Grammaticos.

Qui fit amice, tui quod nolunt currere versus,
Et tamen his septem sunt, sine splene, pedes?
Imo leves nulla rerum gravitate premuntur,
Nec minimum quiddam, quod remoretur, habent.

Quod dominam tanta celebravit laude Camillam.
Vis hinc quae tulerim munera scire? nihil.
Non hoc illius est vicium, sed maxima virtus,
Non placet hic, quem scit dicere falsa, liber.

Autumnale velut sero sub tempore cordum,
Ultimus effetae sic ego natus eram.
Conveniens igitur Cordi cognomen habebo,
Dii faciant illo post mea fata vocer.

Quotquot ubique parant magnates prandia cives,
Te quoque convivam semper adesse refers.
Magna invitatis ubi gratia habetur amicis,
Qui venias ultro, maior agenda tibi est.

Consul erat quondam, dehinc praeco, deinde satelles,
Mox tortor, demum baiulus Hermogenes.
Nunc lacer in sacra mendicus obambulat aede.
Gaudeat Hermogenes, non magis ille perit.

Cum faceret ruri versus, chartisque careret,
Dicitur in planam Fronto notasse nivem.
Dignior huic nunquam continget pagina vati,
Haec nisi, vel ventus, vel fluvius fuerit.

Exiit a Summo mandatum Praesule, ne cui
Ulla sacerdoti serva sit aut famula.
Non transgressus adhuc sacer illi paruit ordo,
Nulla sacerdoti est serva, sed est domina.

Prensus adulterio media inter tela Philoenus,
Summe tuam, dixit, Iuppiter adfer opem.
Si mea devictum iam dextera straverit hostem,
Tunc faciam vitulam munera magna tibi.
Cum volet ille deo promissum soluere votum,
Tunc pecoris custos sis Meliboee tui.

Qua tamen hoc vates ratione Philoene tueris,
Quod, faciam vitulam munera magna, refers?
Sacrifico facio est, pueri quod scivimus olim,
Sed vitulam facere, hoc sacrificare nego.
Si vitulam facere, est tibi sacrificare, parasque,
Ne, cum sacrifices, sacrificere, cave.
Quam meliora mihi Damaetae sacra placebunt,
Ille quidem vitula, non vitulam faciet.

Mille licet plena ponas bellaria lance,
Vel modo Romanus qualia luxus amat.
Praesenti huic uni cedent ea cuncta Placentae,
Quod magis oblectet, vel sapiat nihil est.

Non tam turpe potest dici tibi Barbara verbum,
Ut tua mutatus purpuret ora color.
Nulla verecundum faciunt peccata pudorem,
Phuh pudeat saltem, te puduisse nihil.

Quis furor est dulces patriae te linquere fines,
Vasta Polonorum velleque regna sequi?
Tantane, dic, aulae te Bartholomaee cupido
Cepit, ut hoc cupias incoluisse solum?
Hac ne putas tecum comites concedere musas?
Non habitant istae barbara rura Deae.
Imo non aliquam facile admittuntur in aulam,
Nullus eis locus hic, nullus amor, nec honor.
Non sinit hoc praesens cor nostris regibus aevum,
Ut poterint doctos nosse patique viros.
Mimus, adulator, parasitus, morio, nanus,
Histrio, leno, dicax, ludio, scurra, placent.
Haec sola in pretio est illis et honore farina,
Nunc age dic, potes hoc aulicus esse modo?

Docte puer supra teneris quam creditur annis,
Candida Saxoniae gloria Damme tuae.
Quam facili currunt tibi levia carmina ductu,
Quam certo graditur culta Thalia pede.
Ardua scansurus Parnassi culmina perge.
Multa licet mediis sint fruticeta viis.
Densa vides tandem cum tempore spina recumbit,
Quae dudum nobis hoc prohibebat iter.
Non duo te scopuli sublimi caute fatigent,
Nec primo lassum tramite siste pedem.
Tota Camenarum viridem tibi turba coronam
Nectit, et amplexus optat amica tuos.
Qui vix prima rigat multis iam labra poetis,
Castalio totum prolue fonte caput.

Quod tibi donatos mavis emisse libellos,
Et plus quam prostant, quam volo das pretium.
Non aliud possum doctissime dicere vates,
Quam mea quod pluris, quam facio ipse, facis.

Te mihi munificum fama extulit, audio dixi
Hactenus, at possum dicere nunc, video.
Pro tantis habeo donis quas debeo grates,
Solius est illas posse referre Dei.

Conscendens quoties suggestum Fannius orat,
Et liquidos alto strangulat ore sonos,
Conchiferum rata mendicum vicinia prodit,
Fertque piam tali concita voce, stipem.

Quam bene promissam Memorandi noveris artem,
Egregium specimen constat ubique tuum.
Quod potes illius reminisci aetatis et anni,
Quo tua adhuc mater nullius uxor erat.

Fur ego pro Furi dixi te forte vocando,
Qua tuear dictum nota figura mihi est.

Tres emis haleces bis quinque Leonibus, illos
Si mihi das, librum do tibi Sexte meum.
Vis salsos video fatuo pro carmine pisces,
Cessavit febris iam tua Sexte, sapis.

Qui vos exclusi mundo monachique videri
Vultis, et insignes relligione viri?
Qui sic errantes totam percurritis urbem,
Omnibus in plateis, omnibus inque foris.
Omnibus in ludis, spectaclis, conciliisque,
Fornicibus, thermis, denique dic ubi non?
Non adeo vagus ardelio, non scurra profanus,
Et tamen in vestra credimus astra manu.
Quam timeo ne nos haec spes et opinio fallat.
Vae sua, cui veniet non aliunde, salus.

Qui mortuum sub hac humo Pistorium
Reris iacere, falleris.
Consors dei conviva ad ambrosias dapes
Vivus sedet Pistorius.
Hac inde nos in valle mortales videns
Miser inquit o homuncio,
Quid hoc putas modo cupisque vivere,
Quod verius dicas mori.

Certarunt duo grammatici Probus et Polydorus,
Unus, dicendum num sit, an una dies.
Acris utrinque fuit magna contentio voce,
Armatas donec conseruere manus.
Unam dumque diem defendit vindice dextra,
Tres Probus in laeva perdidit hebdomadas.

Tam bona sunt oculis, quae tu collyria misces,
Ut melius fuerit colliniisse nihil.

Quid pia subtrahitis mendicae dona Perillae?
Non minus est, quam quae stat prope digna Crocis.
Paenitet hanc actae, siquid fuit improba, vitae,
Et dolet admissi territa mole stupri.
Audiit esse minus quoniam se mille profanis,
Uni quam sacro substituisse viro.
Mille sacris quondam se substituisse fatetur.
Desiit, et peccat iam inus illa, date.

Quae legis ad Verum contra te carmina dicis,
Et, licet irascens, is tamen esse cupis.
Falleris, hoc nemo dignum te censet honore,
Ut vel ab infami sit tibi fama libro.
Quilibet e vulgo potius te cerdo putatur,
Non est, quam verus, quod minus esse potes.

Postque doles nostrum sic properasse cocum.
En me diae signum dant tintinna bula lucis,
Ieiuno, si quid vis, modo fare mihi.

Hac, sed non totus, iaceo Tilomannus in urna,
Nam meliore mei sidera parte colo.
Hic si, quae teneo cum divis, gaudia scires,
Mortua tam dulcis non tibi vita foret.

Adsta viator et vide,
Henningus hanc Goedus domum,
Et has fores imo ex solo,
Matri Patronae virgini,
Suis locavit sumptibus.
Illud tibi volui, Vale.

Sperate posteri et timete mortales,
Ego utroque liberatus atque securus
Assessor et conviva caelicae mensae,
Inter beata mille milia Divorum,
Non desitura perfruor voluptate.
Huc vos lubente me sequamini voto,
Ducat propinquans, quos tamen traheret, fatum.

Aspicis ut castos induta sit Isis amictus,
Nec soleat quoquam pergere sola foras.
Longa pedes cyclas, pendens tegit ubera peplum,
Post comes in famula cera liberque manu.
Tu tamen ostendis nullum, dum transit, honorem.
Qui sunt hi mores Aemeriane tui?
Ipse profanus ei non cernuus annuis, ante
Quam sacer obnixo procidit ordo genu?

Rustica vidit Anus, patulum dum forte cadurcum
Praeterit, expositos cum speculis loculos.
Quae prope contrectans, rugasque intuta seniles,
Tam mala non olim, dixit, erant specula.

Nunquam convinces male dicti Epigrammata nostra,
Te licet illa malum terque quaterque vocent,
Dicere te esse malum, non est maledicere, verum
Tam bene, quod dici nil melius poterit,

Octo praediolum pauper sibi Vacia nummis
Emit, et id septem non reor esse pedum,
Tres in eo caepae, duo bulbi, quinque lupini,
Unaque vix gracili brassica caule viret.
Quoque tamen rediens hinc vespere baiulat ille,
Quas non Alcinoi protulit hortus opes.

Multus heri leviter tecum convenit adulter,
Et solis poteras credere Philli viris.
En magnis sanctus monachus rem testibus egit,
Et tibi promissam vis dubitare fidem?
Nullos pauper habet, neque fas est tangere nummos,
Rus petit, hinc centum cras feret ova tibi,
Centum caseolos, et lini mille maniplos,
Has dabit hic dives Sardanapalus opes.

Quod stata frugali violem ieiunia coena,
Me Stygio praedam das Charideme Iovi.
Quando ageres multo, memini, Dionysia luxu,
Victus erat quondam, panis et unda meus.
Cum non debueram sitii miser esuriique,
Nunc debens vetito par ego reddo cibo.

Una te medicum fieri trieteride speras,
Nec quanto discas iura labore Macer,
Unus ad hoc annus satis est, satis hebdomas una,
Imo vel hoc medicus iam potes esse die.
Et plus quam medicus, mendicus nempe rogator,
Si modo sic miseras ludere pergis opes.

Irrita concipitis lascivae vota puellae,
Et vanis culta est Iuno Venusque sacris.
Nescio plumbati num fixus arundine teli,
Vos fugit aversans vester Opercus amor.
Antiquum penitus quando cessisse pudorem,
Et raram Thalami vidit hic esse fidem.
Aonio intutus castas in vertice musas,
Has, ait, uxores liber habebo meas.

Quod tam simpliciter fatear me semper egenum,
Degeneris signum, Traule refers, animi.
Si verum dicis, non est te clarior alter,
Qui Phrygias simulas indigus Irus opes.

Ecce recurrentes Iani venere calendae,
Et laeta colitur festus in urbe dies.
Ultro citroque volant missae per compita strenae,
Ut novus ad votum faustiter annus eat.
Dat quod quisque potest, tenues mea munera versus
An placeant, dicet sacculus ipse mihi.

Qui venit, ut qui summa soles, petis infima Livor,
Quid tibi vis? nudo pasceris osse nihil.
I alio, magni tua sint alimenta Poetae,
Hoc ego non dignor nomen habere mihi.

Quod tres haleces dixi, me Sexte reprendis,
Et non Grammaticos scire putas canones,
Qui lautos uno tractas halece sodales,
Pluralem vitas providior numerum.

Falsa quod inicias integrae crimina vitae,
Officium peragis pessime scurra tuum.
Disce prius nostros quam scindas perfide mores,
Non quo consuesti vivere vivo modo.

Te rideo, tuasque contemno minas,
Effunde, quantascumque habes, iam copias.
Extraque castra bellicosam educ manum,
Et ut potest parata sit ferro phalanx.
Tibi obuiam pusillus iste, quem vocas,
Maiorem et expeditiorem exercitum
Movebo, qui, velut vagum vespae bovem,
Te per fragosa tesqua, per densas vepres,
Cavasque valles, alta per cacumina,
Per atra stagna, per paludosos lacus,
Tecum bona quiesce pace si sapis,
Et bis, ut ipse me valere vis, Vale.

Me quidam oblique mordens Holophanta lacessit,
Non caligas dignus solvere docte tuas.
Scilicet exspectat victurae nomina famae,
Nil agit, in versu non erit ille meo.

Stulta ne tam mens est, ut tales nivere nugas,
Sub seraque putem posteritate legi?
Posthuma quae veniet, ceu quae praecesserat aetas
Me sciet, hoc vates possumus esse modo.

Usque adeo nihil est, si non sit et utile, magnum,
Et pretium faciat commoditate sui.
Tunc ubi mille dedi Romano milia patri,
Teutonicas captans Italus ames aves.
Meque frequens coluit supplice turba genu.
Haec ubi sublato bubone annona quievit,
Et per me nullum restat, ut ante, lucrum,
Me temnens calcat plebs venerata prius.

Es medicus simul, et vespillo, feretraque vendis,
Venalesque canis manibus Arne preces.
Quid mirum nullos quod adhuc curaveris aegros?
Uno contentus non potes esse lucro.

Quo subfulta solo, dubitas, vestigia fixit,
Suppositus mundum quando ferebat Atlas.
Quid dabis et dicam? sed non nisi dixeris ante,
Quo portans eadem pondera Christophorus.

Exprobrant fatuos tibi magna Erphordia cives,
Tam sapiens alibi non puto vulgus erit.
Cui puta tam doctum sit ad omnia lauta palatum,
Ut mures taceat Pontica terra suos.

Optima quis vendat iam vina Thelesphore quaeris,
Nescio, sed tenuem quis, scio, Zython habet.
Sordida post pontem mangonum turba petatur,
Dispeream si non dixerit illa tibi.
Denigret arcta licet multus gurgustia fumus,
Hic tamen angusto sub lare lauta gula est.

Extremo quoties me vespere Magne salutas,
corde bonum serum sit tibi semper ais.
Acre serum mallem, vel si quid vilius isto,
Usque bonum serum conqueror esse mihi.
Dignius hac possum nil respondere salute,
Quam quod praeproperum sit tibi Magne malum.

Solus edit proprio Clemens ex vase bibitque,
Quae sit causa rogas? os habet ille malum.
Securus tamen huic Aeger conviva coibis,
Occupat os morbus ter magis ille tuum.

Paulisper remorans spectatum siste viator,
Quae nova delectent iste libellus habet.
Terrigenae subito nati modo semine Fratres,
Instaurant forti mutua bella manu.
Sed nisi iam properes, periisse repente videbis.
Nullus ab hac, certum est, strage superstes erit.

Ut tua iam primum contra me crimina vidi,
Unus qui placuit versus et alter erat.
Nescio quos illis dentes emergere sensi,
Qui tamen inflicta mox cecidere manu.
Sanguinolenta nihil laxos gingiva tenebat,
Nativus quoniam non fuit iste locus.

Qui magis offensis saevum velit anguibus hostem,
Dies. Infamique suos perdere lite suos.
Te Thelesine bonum dicat non ese Poetam,
Quaeque facis Phoebo carmina digna neget.
Et quae pessima sunt non optima iudicet, eheu
Quod non ante fui, iam nunc ero, cuncta retracto,
Quae tibi dedecori ducta fuisse putas.
Maximus es Rhetor, summusque Poeta, nec ullus
Hactenus e sacro largius amne bibit.
Victus Virgilius, victus tibi cedit Homerus,
Et quicumque isto numine plenus erat,
Magnus utraque vir es lingua, et celeberrimus auctor,
Teutonicae qualem non habuere scholae.
Non te doctior est ex tot mortalibus alter.
Omnia tu solus qualiacumque sapis.
Magna tibi a nobis facta est iniuria, non es
Quem te mentiti diximus esse virum.

Quod careas Theodore tuae cognomine gentis,
Ut quod ab eventu dem tibi saepe rogas.
Forte quod egregium quiddam moliris, et illud
A sera speras posteritate legi.
Es caper, et crebri veniunt in podice ficus,
Hinc mihi non alius quam Caprificus eris.

Id quod te laudat summe Philodeme poema
Evehis, hoc multo non sine teste facis.
Creber erat lector, qui postquam haec carmina vidit,
Magnus in hoc, ait, es Corde Poeta libro.

Sunt alios inter tricae haec apinaeque Poetas,
Quod vel me lector scire tacente potes.
Sed tibi si quanto, constaret, tempore scripsi,
Et quae scribenti fata fuere mihi,
Non dubito fuerint aliquo quin digna favore,
Grataque iudicio qualiacumque tuo.
Plorantes inter pueros, extremaque dura,
Bis tribus hebdomadis crevit uterque liber.

Sic tua iucundo populus solennia plausu
Exigat, hinc illine provide Iane Pater.
Dic mihi, quis veniat miseris iam vatibus annus,
Num sit perpetuus, qui fuit ante, status?
Quae tot habes gemina circumfer lumina fronte,
An sit in hac, musas qui colat urbe, vide.
An quis adhuc nostro Maecenas tempore vivat,
Quique suas soli non sibi condat opes,
Qui velit aeternum meritis extendere nomen,
Nec quondam totus post sua fata mori.

Non meliora miser tibi nuntio tempora Corde,
Ni studium velles linquere forte tuum.
Non tot ego his oculis, nec cinctus pluribus Argus
Cerneret, Aonium qui iuvet asse chorum.
Invida barbaries vetat, et furiosa cupido,
Non asinis cordi est cantor Apollo Midis.
Est tamen Angelicas habitans hic Sturtius aedes,
Qui doctis bonus est, doctus et ipse, viris,
Quem tibi propensum sensisti nuper amicum,
Si velit Augustus posset hic esse tibi.
Hunc tua quam poterit, si non tuba, fistula cantet,
Esuriit nondum cognitus ipse Maro.

O infelices nimium, mala si sua norint,
Agricolas, venia nunc Maro dico tua.
Flebilius nihil est, isto, quam rusticus, aevo,
Qui sua ceu servus non sibi rura colit.
Cum riguit totum miser et sudavit in annum,
Milleque sollicito dura labore tulit.
Ex tot vix quantum rursum serat, accipit agris,
Quod superest deses vendicat ara suum.

Pulsa diu toto Pietas erravit in orbe,
Nec potuit certam tristis habere domum.
Hic quoque munitae non patuere fores.
Ut quae femineum soleant excludere sexum,
Tantus apud sanctos relligionis amor.
Quo tamen Invidia huc, quoque Ignorantia iure,
Quoque Superstitio venit, et Ira, roges.
Et reliquae, Ambitio, Vindicta, Cupido, sorores,
Quas etiam primas hic colit ordo deas.
Forsitan exhibito magnae diplomate Romae,
Hoc ostendenti quod libet omne licet.

Iam scio mentitur Vigesia, qui potes illud
Scire absens? video, qui? quoniam loquitur.

Quis novus iste furor, visendae Castrice Romae,
Quo tamen hic speras vivere posse modo?
Nil tua te probitas, nil te sapientia tollet,
Plena ubi cuncta dolis, plena ubi cuncta strophis.
Nil tetricus vultus, nil proderit hispida barba,
Levis ubi tantum praemia puppus habet.
Nec video tantae quid opus tibi robore clavae,
Muniat unius te modo virga pedis.
Sola, sed aere gravis, sumatur, consulo, pera,
Hac erit adversum concomitante nihil.
Sed ter mille licet defessus milia portes,
Cogeris laceris mox tamen ire togis.
Si tam cara tibi danistae pallia vendent,
Quam redimunt nostri nunc ibi pontifices.

Et lecto tunicam diripuisse libro.
Non ego cantantem studeo te vincere Phoebum,
Quis tamen hoc esset proposuisse furor?
Det meritam, si quis certat tibi Marsya, poenam,
Quae, miserum, laus est excoriare Babym?

Nullus ubi, Mariae quem ferret, cereus esset
Tresse prostituit noctes pia Phillis, et emit.
Quam timet ultores relligiosa deos.

Infecunda decem quaedam matrona per annos,
Insterili fertur non peperisse toro.
Haec ubi forte novam est enixa puerpera prolem,
Vis ea quod divum sit venerata tuum,
Quem raucis adeo clamosus vocibus effers,
Ut minor huic Christi postmodo cedat honor.
Tanta quid extollis populo bone numina frater,
Quae quivis, etiam tute, cucullus habet?
Vis, hoc quem captas commento, radere quaestum?
Huic alium, foetus qui vetet, adde Deum.

Paeonias nihil est quod discimus amplius artes,
Magne vale Hippocrates, magne Galene vale.
Vos quoque nunc Medici vestras auferte tabernas,
Quasque tot expositus pyxidas ordo notat.
Fornaces, vitra, pastilli, mortaria, cessent,
Iste nihil vobis proderit inde labor.
Facti materiae iam nunc et pharmaca divi,
Cuiusvis praesens sunt medicina mali.
Ac alias alii variis pro pestibus herbas,
Praeterquam squillas, helleborosque valent.

Tam grave miraris nanam funale Neaeram
Ferre, tulit gravius, ferret ut illud, onus.

Tam quis aperta ferat falsae mendacia linguae,
Quando leves quidam vos ait esse viros?
Nullus sit timor, id nos unquam credere verum,
Hac in vos nemo suspicione fuit.
De vestra variae passim gravitate querelae,
Qui miseris tantum civibus estis onus.

Frigida cur maneant calefacto balnea furno,
Et tamen elicitus sic mihi sudor eat.
Non aliam debes, neque possum ego, credere causam,
Quam quod versiculos occinis Orte meos.

Hoc mihi qui sacrum transis altare viator,
Siste, measque dolens commiserare vices.
Illa ego quae caeli domina et regina salutor,
Ac eadem summi sponsa parensque Dei.
Expositos cogor vendere cereolos.
Utque inhians turpi servire propola lucello,
Vae mihi si natus resciet illa meus.
Ne nexis, timeo, me pellat ab aede flagellis,
Quando videt sua quod facta taberna domus.

Qui tot adoratam Lupe me sestertia poscis,
Nonne vides obolos vener ut ipsa tuos?
Quid dabit exponens gracilem paupercula ceram?
Illos, qui vendunt astra deumque pete.

Sex in coniugio transegit Testilis annos,
Et peperit iuveni pignora nulla viro.
Qui Franciscanis moriens grave fratribus aurum,
Quod dedit, hac petiit corpus in aede tegi.
Hic dum maesta situm luget, gemit, expiat uxor,
Saepeque iam notam sola frequentat humum.
Et praesens Bonaventurae pia numen adorat,

Quid carissime Christiane Romae,
Iam septem remorans agis per annos
Orbae filius unicus parentis?
Num dignam rear obtigisse sortem,
Dum seruum stabularius bidentem,
Et foedum strigilemque furcilemque
Exercens olidum colis fimetum,
Et scabros miser expolis asellos?
Aut, dum purpureum sequens galerum,
Discissis caligisque calceisque,
Sacrae pone legis cacata mulae?
Aut dum mille gregi notariorum,
Hoc est furibus additus cinaedis,
Romanensis et ipse nummisuga
Istos sacrilegos iuvas Simones,
Qui vos ut rapidi lupi et leones
Imas excoriant adusque carnes?
Hoc tu cernere (proh fides) patique
Germanus potes, imo Christianus?

Miror quo tamen orbe commoreris,
Quartam haec litera fert tibi salutem,
Ac unumne apicem quidem recepi,
Noster te Cato, quanta quanta Roma est
Perquisivit, et inde ter reversus,
Nullum repperit ille Christianum.

Canus et hirsutus, mordax, et avarus edaxque
Quam tibi conveniens mi Lupe nomen habes,
Sed tua te vulpem fraus, insidiosaque reddit
Calliditas, foedum spurca libido caprum.
Imo sacrae ficte dum flens aduolueris arae,
Saevis insidiis trux Crocodilus hias,

Magna tua est, quis sit novus, exspectatio, Caesar,
Et nullus, quem non quaeris id, hospes abit.
Quid Carthusiacos non post pomeria Fratres,
(De tantis dicent singula rebus)adis?
Qui poterint, qui clausae habitant gurgustia cellae
Proque sua semper relligione tacent,
Et quorum iugis solum meditatio Christum,
Altaque contempto cogitat astra solo?
Nescio, sed quod non prima haec examina mussent,
Tam video tacitum, tam procul esse nihil.
Non modo quod celebris iam Francofordia scivit,
Sed totus, norunt, omne quod orbis agit.
Quot modo Saxonico confligunt milia bello,
Quaeque in eo mixtus symbola miles habet.
Quamque potens subitis vindex Franciscus in armis,
Svevas, imperii nomine, frangit opes,
Et quotus Oceanum mercator remigat aequor,
Quid quaevis, et quo, navis, et unde vehit.
Quot Lupus uxores, quot habet Vigesia moechos,
Laeta quid Anna canit, maesta quid Aula gemit.
Denique non poteris tam clauso pedere culo,
Quin hic grex, nasus quam tuus, ante sciat.

Unde tot oppletis mendici aegrique proseuchis,
Non est admirans quod Ioachime roges.
Si modo quam multis stata sunt ieiunia divis,
Videris, et festi quot sine fine dies.

Impraegnatoris vehitis magnalia divi,
Qui tamen hoc castus vixit in orbe pater.
Ast alium sacra potientem virgine constat
Quaque ter undecies rem potuisse die.
Ipsa nec exhausit fecundos septima lumbos,
Nilque fatigatum questus is inde latus.
Huic ea, vel vivo potius date numina fratri,
Si celebri plenum vultis in aede tholum.

Accepture pii venerabile nomen Erasmi,
Castior a nequam siste libelle iocis.
Si non docta potes, saltem cave spurca loquaris,
Vix tamen es tantum dignus habere virum.

Quando novas docto laudes conarer Erasmo,
Ridens auriculam traxit Apollo mihi.
Et quid, ait, tentas? tua plectra miselle reconde,
Aoniam supra vir volat ille chelyn.
Nulla isti scintilla potest dare lumina soli,
Omnia qui radiis lustrat opaca suis.
Arduus adiecta non mica surgit olympus,
Parvula tam pandum nec mare gutta iuvat.
Hunc sua iam dudum vexit super aethera virtus,
Livida seu nolit seu velit Invidia.

Atque meae mallem quodlibet esse domi.
Non quasi lauta minus quod parcus fercula ponas,
Tam lautus nunquam Sardanapalus erat.
Sed quia de magno semper maledicis Erasmo,
Nunc est haereticus, nunc est hic impius auctor,
Qui reproba sanctam destruat arte fidem.
Qui sacra divinae pervertat dogmata legis,
Infami dignus turpiter igne mori.
Hoc ego dum reliquis ridentibus audio, rumpor,
Et me vel surdum, vel procul esse velim.
Lentus in ore cibus nunc huc nunc voluitur illuc,
Atque fit insipiens nobile vappa merum.
Vis gratam super ambrosias et nectara cenam
Ponere? de tanto dic bene, quaeso, viro.

Pallida confectus quod sex Lupus ora diebus
Obtulit, antiquam creditis esse febrem.
Non est, sed maior miserum dema cerat angor,
Perdidit ingressus balnea tres obolos.

Dicite dum vestrae flagrarent ignibus aedes,
Et trepidas quivis ferret ubique preces,
Quo Bonaventurae cessabat numen in orbe,
Quove morabatur pignora dando toro?
Non bene, quod tantis aliena negotia curis
Adiuvat, et fratres negligit ille suos.
Tu tamen hunc inter medias vidisse favillas
Narras, angelico pone volante choro.
Falleris, exierat vicinas flamma columbas,
Decepit visum nox inimica tuum.

Fractam exure colum, resolutum proice pensum,
Hoc, video, nullum fert mihi nere lucrum.
Quaque duos hora sputas in fila trientes,
Quae post vix vendit sexta quadrante dies.

Quod stata Thomicolae celebrent tot festa sodales,
Esse tibi mirum debet Operce nihil.
Illis ecce sui nascuntur in arbore divi
Quot rapido nunquam sub Cane pruna vides,
I nunc et ride vellentem numina Memphim,
Et quod magna deum Terra sit ipsa parens.

Quis plures una conspexit in arbore picas,
Hac quisquis transis forte viator ais.
Quantus hic est error, parvas si rere volueres,
Quos colit hic magnos credula turba deos.

Tam bonus, haud mirum quod nos expressit Apelles,
Huic praesens, quando pinxit, uterque fuit.

Ne falso imponat titulo liciture viator,
Vendens stultitiam Bibliopola, cave.
Tam sapuit nullus Cato, nullus Laelius unquam,
Et peream, si plus ipsa Minerva sapit.

Stultitiam volui, mittis mihi Cone Minervam,
Heus, pretium codex non habet iste suum.
Vis quod adhuc pluris valet, istis assibus addam?
Nil tantum est, animam debeo Cone meam.

Moria dicta fuit, quater octo leonibus emi,
Redde mihi nummos bibliopola, sapit.

Sacra placet Phoebo laurus, sacer ipseque Corvus,
Illius en nomen, nomen et huius habes.
Hinc tibi nemo negat facto Corvine Poetae
Hunc sua propensum numina ferre Deum.
Gratus ut es vates, sic grata huic omnia pangis,
Sat, mea si mulsum fistula Pana iuvat.

Candidus hic nova dat populo spectacula Corvus
Hunc sibi habens sacrum sic dedit esse Deus.
Audiit hunc dulci modulantem carmina voce,
Nuper ad Aonias quando volasset aquas:
Et cum Castalio prope conspexisset ab antro,
Consonus es nostro, sis concolor, inquit, olori,
Ex illaque manens arbore nomen habe.

Tres fuerant Furiae, sed ut infera regna subivit,
Auxit iam socium quarta Fabulla chorum.
Quod si forsan adhuc tres dixeris esse, necesse est,
Huic sua dum mansit vita, fuisse duas.

Nulla dies, magnum qua non traducis Erasmum,
Mendaci lapides cum vehis ore tuos,
Vectores olim divorum, scimus, asellos
Rugitu caelum promeruisse suo.
Falleris hanc tibi si speras contingere sortem,
Non fugit invictus talia monstra gigas.
Imo nec aethereas tentat rescindere sedes,
Auspice, si nescis, hic movet arma deo,
Quae quondam obsessum purgans Tirynthius orbem,
Feta quibus multum perdidit hydra caput.
Quam cupis hos inter numerari Iuche labores,
Sed potes in tantis nil miser esse feris.
Taetra licet gliscens effundat aranea virus,
Non tamen Herculeas inficit illa manus.

Insani mecum certant duo, Sanctra Lupusque,
Et doctoratus deposuere suos.
Deposui totidem, populans mea prandia, lentes.
Dic utra tu pluris pignora Iuste facis?

Tanta tuae si sobrietas Carthusia vitae est,
Si tantum, te non abstinuisse, scelus,
Qui fit ut hinc sero rediens sub vespere Naso
Vix trahat instabiles ebrietate pedes?
Si tuus haec edit populo miracula Christus,
Tunc eadem noster numina Bacchus habet.

Docte supervacui sunt Roterodame labores,
Splendori Paulum restituisse suo.
Ante cucullati paulum novere Sophistae,
Ut queat hic, quod eos iuverit, esse nihil.

Vix nova iam Christi florescere vinea coepit,
Lataque disfuso palmite vitis erat.
Et prope conciderant rodentes germina bruchi.
Quisquis et ips tantas hactenus edit opes.
Cum de, nescio quo grege, cuius nescio caulae,
Improbus insultat frondea culta Caper.
Pestiferoque salax consauciat omnia dente,
Et necat afflatu proxima quaeque suo.
Sedule iam properans tua pastina vinitor effer,
Quoque potes dirum robore perde pecus.
Tollat, et elato te pede forte petat.
Se tamen en nulla mancam suffragine fulcit,
Qua se sustineat, conspice, parte caret.
Forsitan adiutos aliis admoverit ictus,
Firma tibi, post quam te tueare, petra est.

Quod tua Romulide bullas diplomata dicit,
Insipiens adeo non mihi vulgus erit.
Nam videt ut verae sint et sine pondere bullae,
Ni grave quod plumbum pictaque cera premit.
Nos tamen haec multo, quasi magna, rependimus auro,
Tam stupidus quondam non puto Glaucus erat.
Utpote mutatis aliquid qui ceperit armis,
Haec praeter nugas nil glabra pellis habet.

Aspicis extremos Lupus ut foedarit amictus,
Hesterna madidum nocte fuisse putes.
Nil minus, arenti dormitum se abdidit ore,
Unum ubi pro zytho non dare vult obolum.
Fecit id in celebri portans sacra fercula pompa;
Et si lignipedes induit ille suos,
Fixum forte luto dum se dimisit ad assem,
Nec fluidos potuit complicuisse sinus.

Inicienda rogo frendens zizania clamas,
Quodcumque emisit Roterodamus opus.
Et tibi cum solo tanta esse negotia Christo,
Ut nihil has nugas evoluisse vacet.
Exiguo mendax tua lingua errore vacillat,
Nam Chryson debens dicere Christon ais.

Audite vos mei Sodales optimi
Hesse, Orte, Adame, et tu Draco,
Tuque utriusque non leve hic linguae decus
Ioachime nobilis puer.
Audite quaeso quid novi vobis feram,
Iucundares mehercule est.
Iugique risu digna per novem dies,
Quae vos iuvabit admodum.
Iuchum probe novistis illum barbarum,
Scatentem ineptiis virum.
Fortissimis quinquertionem viribus,
Sophistico in certamine.
Qui tot Bricotos et tot Occamos simul,
Omnesque summularios,
Tot Gabrieles, et tot Alvaros tegit,
Violaceo hoc sub pileo.
Hem, quid loquor? Iuchum volebam dicere
Probum, frugi, pium patrem.
Castum sacerdotem, suis qui moribus
Sacroque Christi dogmate
Sibi subditam praeiens regit plebeculam,
Bonus suum pastor gregem.
Hic cum diurni post labores taedii,
Gravesque sollicitudines,
Tristem semel vellet Catonem ponere,
Pulsisque curis vivere,
Theologicas heri apparans cuppedias,
Bellum vocavit scortulum.
Mediis ubi miser beatus lusibus
Plenum putaret gaudium.
En efferox rivalis huius quispiam
Fractis subirruit seris,
Sacrisque corripiens comis sanctum virum,
Extra suas raptat fores,
Per nuda nudum saxa, per foedum lutum,
Planaque sica dedolat
Flentem, precantem, supplici pronum manu,
Suo timentem coleo.
Sic omnibus tuis Erasme osoribus,
Ut semper eveniat precor.

Oblatum caveas hunc ceperis Arge libellum,
Si vaccae custos vis vigil esse tuae.
Tam bona laudati sunt hic Encomia Somni,
Ut dormituriat qui semel ista legit.

Non veterem posthac Vegeti miraberis Iphin,
Quod sit in indutum versa puella marem.
En enata modo est hoc Nocti mentula saeclo,
Non minus hoc monstrum, quam fuit illud, erit.
Ante gravis Furias Acherontis pepperit uxor,
Nunc placidum, Lethes vir, tulit illa deum.

Quid tibi vis nequam cupiens invisere Romam,
Quid tamen est animos quo trahit illa tuos,
Pessima stagnanti scelerum Camarina palude?
Unde gravis toto surgit in orbe lues.
Quam cuperem clausas non caesis rupibus Alpes,
Et nullas istac Calve fuisse vias.
Non corrupta malos gemeret Germania mores,
Sed foret antiquum cum pietate decus.

Mira tui vis est, video, Carthusia vini,
Quam quod ei dedit, et qua ratione solum?
Ex tot ut hospitibus toto quos excipis anno,
Ebriet hoc orbos non nisi prole senes.

Quando tribus novies Lupus arrexisset in horis,
Et decimum lassus non bene posset opus.
Nunc, ait, heu canos nonagenarius annos
Sentio, me miserum terque quaterque senem.

Ter peiora licet, quam sunt haec munera mittas,
Tu carus tamen, ut semper, amicus eris.
Quam verum huic titulum libro suus indidit auctor,
Ipsa est, qua Bibulus nauseet, Ebrietas.
Dum lego, quod quoque te nuper fecisse putarim,
Quam vel ieiuno, conspice, ventre vomam.
Quare tot comites opus est et mittere pelves,
Quot tu lectores illius esse voles.

Iuro tibi testis communia numina Phoebi,
Candida quod nullus pectora livor edit.
Hoc quoque tu simplex in mea lude modo.
Est petulans mihi, quem nequeo cohibere cachinnum,
Nil moveat stomachum, splen, precor, iste tuum.

Quodcumque emissum est auctore volumen Erasmo,
Aspectum clamas protinus esse nihil.
Hoc nihilo iste deo super, hei quot, milia Christo,
A grege dispersas iam lucrifecit oves.
Atque catenatas, alter velut Ogmius, aures,
Imo sui plenam movit stupor undique terram,
Ipsaque contingens maximus astra ferit.
Quando tuum hoc aliquid pertaesi hominesque deique,
Tartareo mersum sub Phlegethonte velint.

Quam tua Constantine valet Donatio Caesar,
Qui modo sit sano pectore quisque videt.
Quando graves testes Paleam bullamque tot annos,
Longaevam constat conciliasse fidem.

Heu nos heu miseras, sapiens Germania post quam
Perspecta tandem sobria fraude videt.
Heu fuimus, certa paulatim morte perimus,
Nullus ab hoc nostri tempore restat honor.
Esset in his utinam quis adhuc Tecellius annis,
Aptior ad nostram non foret alter opem.
Magna tamen spes est valido bonus Eccius ore,
Si cadet haec, plumbum, pictaque cera vale.

Si tibi paulisper clauso sunt otia caelo,
Committens alii limina Petre veni.
En tibi qui sacrae tam frugi praefuit aedi,
Uno cunctorum stat reus ore pater.
Atque suae iussus rationem reddere vitae,
Te facilem trepido pectore poscit opem.
Non sine conficto tam sanctum crimine vinci.
Sed famulum praesens Dive tuere tuum.
Uno qui potuit tot milia perdere ventre?
Num quod convivam foverit ille Lupum?

Prodiga quam sit opum, quam vecors Teutona tellus,
Et quam peruerse relligiosa vide.
Non Romanenses satis est implere truones,
Rasorumque patrum mille fovere greges.
Quin et mendici divorum nomine porci,
Tam brutae pecudes, nos pia dona rogant.

Aut ego dura silex, aut sim marpesia cautes,
Si pie te Iona non vehementer amem.
Qui miserum, tam laeta ferens huic gaudia, Cordum,
Caelicolam toties efficis esse deum.
Quid non immortale putem me sumere Nectar,
A tanto quoties numine missa salus?
Me quicumque manet meditetur tollere morbus,
Et properet vacuae sistere fila colus.
Nil aget, aeternus iubet ut sim salvus Erasmus,
Et valeam, nescit, quem vetat, ille mori.

Indignante feras timeo ne pectore, quod te
Inserui nugis Roterodame meis.
Neve aliquis dicat, qui vidit talia, lector
Quid facis in foedo candida gemma luto?
Oh sine te caecis lumen praebere tenebris,
Haec mea, ni praesens sis nitor, umbra perit.

Scribentis rabiem quereris dentesque Lutheri,
Et nimis in summos libera verba patres.
Dum resupinus agit secura Pastor in umbra,
Delicias sectans mollis inersque suas.
Intereaque ruens non est qui curet ovile,
Et miserum populat furque latroque gregem.
Vis placidum, video, blande obgannire Molossum,
Vae qui tanta videt ferreque damna potest.
Ut taceant homines, aliquando saxa loquentur,
Amplius haec nequeunt Attale monstra tegi.

Quid rabido frustra iuvat indulgere furori,
Quid crepat occiso Classicus hoste sonus?
Irrita tentamus vanis iam proelia laruis,
Nulla diu sentit mortuus arma Leus.
Hunc vivumne putas, in quem sua spicula fixit,
Ille Iovis nato fortior Hercle Gigas?
Sed quis in hanc, etiam exanimem, non saeviat Hydram,
Quis queat ultrices abstinuisse manus?
Ergo age nulla ferox tangat miseratio pectus,
Mactemus diram post sua fata feram.
Inque minuta iacens laniemus frusta cadaver,
Vipereae donec pars quota carnis erit.
Sic decet, et fas est, sic furcifer ille meretur,
Dignaque ter centum bestia ferre neces.

Haec quae pompa, quod hoc Ranae miserabile murmur?
Efferimus carum, conquerimurque Leum.
Quis Levis iste? rogas? nostri decus agminis olim,
Quem dedit ex Anglo magna rubeta mari.
Quo cecidit fato? crepuit gliscente veneno?
Non, Lucam voluit ventre referre bovem.

Quantumcumque potes rugi, Lee, ringere, saevi,
Vel qualis, Libyae quem tulit ora, Leo.
Non tamen evelles mihi carum vivus Erasmum,
Mille licet tales scripseris inde libros.
Altior ille piis infixus cordibus haeret,
Unguiculi possint quam penetrare tui.

Ut mixtum rabulis, et causas dicere Ionam
Vidit, et indignans degenerasse deus.
Hoc, ait, hoc pectus mihi finxi, haec ora polivi,
Huic ego distribui quinque talenta viro.
Haec electa suas mihi debent organa dotes,
Haec canet in populo buccina deinde meo.
Illustranda per hunc verbi volo gloria crescat,
Insanum domino non tua redde forum.

Me ne putas unquam Pastorem credere Christum,
Quam multas hic oves, quam multas occupat agnas,
Quot, qui lascivi prosiliere, capros.
Sic tamen in placidos coepit mansuescere mores,
Ut subigat tantum, non ferus ille necet.

Marmaricum voluit lepus aequiparare leonem,
Deficiens mansit mixtus utroque Leus.
Sileo, rugiret, vagiret, si lepus esset,
Nunc neutra hirritum vox magis illa sonat.
Non igitur mirum quod eum tot protinus hostes,
Ut rabidum clament exagitentque canem.

Auctores scelerum clamas nequamque Poetas,
Et cane vitandos peius et angue, mones.
Ipsum tu scelus, et bipedum nequissimus idem,
Ex quo tam mala, dic, sit tibi vita Petro?
Ex quo nam Paulo, dic ex quo denique Christo?
Quos legis, et solos dicis habere libros.
Castalis unda nihil, nihil Aoniaeque sorores,
Depravant animum scorta merumque tuum.

Aspicis ut tristi querulus tibi rusticus ore
Lacrimet, et trepido supplicet usque genu.
Et sua differri petat unum debita mensem,
Dum terat invectas proxima messis opes?
Tu vehemens tamen exactor nil segnius urges,
Perque tot exclusum cogis ab aede dies.
Nec numerata movent te pignora, nuda nec uxor,
Quae sedet et vacuos esurit ante focos.
Vos Epicureo dum pingues e grege porcos,
Hunc debere pios, respondes forsan in usus,
Ut solitum fiat manibus inde sacrum.
Atque auctore negas te posse remittere Christo,
Quae veniunt domino persoluenda deo.
I omnes potius confla simulacra per aras,
Utque iuves fratres, dirue templa, tuos.
Has Deus exequias, haec de te iusta requirit,
Nullas defunctos crede beare preces.

Quid video? Ionam Ionas legit, et suus idem
Ipsius interpres, se ipse Propheta docet?
Sed facile hoc faciet qui semet noverit ipsum,
Admonitus titulo Delphice Phoebe tuo.

Consulo non fragili sapientes fidite cerae,
Non ad speratum vos vehet illa locum.
Id quondam experto si non mihi creditis, unde
Icariis venit, quaerite, nomen aquis.

Magnus ut Alcides Lernaeam contudit Hydram,
Repsit ab immundis deprope cancer aquis.
Egregiosque parans interpellare labores,
Strinxit in apprensum, sed pede, tela deum.
His tamen aethereae meritis hic additus arci,
Quod Leus expendens, erit hoc imitabile dixit,
Non aliam vidit, qua petat astra, viam.

Quod, cum Stymphalis sic ferris in alta volucris,
Exurgensque studes obtenebrare iubar,
Decidis Herculeo traiectus pectora telo,
Omnis Io Paean musica turba sonat.
Et concurrit humi fusum visura cadaver,
Atque stupens ungues devovet ille tuos.

Non alio poteras orbi innotescere pacto,
Quam tibi quod magnus laesus Erasmus erat.
Perpetuos vives, sed qualis Zoilus, annos,
Lethaeo satius supprimerere lacu.

Quod magnum vocitem, Leus indignatur, Erasmum,
Quodque sit hic humili corpore forte refert.
Ardua sublimi qui sidera vertice pulsat,
Totque Giganteo monstra labore domat.
Lapsa cui innitens Pietas nunc undique surgit,
Quo sacra supposito sistit Atlante fides.
Denique quem nullus poterit contingere Livor,
Hunc ego non magnum dixero iure virum?

Audi quae fuerant hesternae somnia nectis,
Et reputans num sint vana Sabelle vide.
Visus es Hessiaco iuvenis seruire Poetae,
Ille novus forsan Gymnasiarcha fuit.
Nescio quae tacito praetendens taedia vultu,
Hac plus nolebas conditione premi.
Effugis, et timido portatur sarcina dorso,
Pone sequens alto clamitat ille sono.
Quo malefide ruis? sic me sic pessime fallis?
Hanccine commerui credulus ipse fidem?
Cur istos tecum libros? non hic tibi pannus
Pertinet, induvias fur mihi redde meas.
Haec mihi non per ebur, sed cornu visa putabis,
Arboreae quando non cecidere comae.

Tu Line vis monachi, tu vis cacodaemonis Arri
Inventum, cita quae machina saxa iacit.
Nil ita diversi verum puto dicitis ambo,
Impius est idem cum Satana monachus.

Vis Lee vis dicam, quam te sit maior Erasmus,
Et tibi si magnus tu videare Gigas?
Ac ipsum Enceladus tentes rescindere caelum,
Imo suppositus ferre puteris Atlas.
Quotquot sunt usquam terrarum congere montes,
Nil dubito vires id quoque posse tuas,
Accumula Rhodopen, Parnassum, Pelion, Ossam,
Pyrenen, Erycem, Caucason, Haemon, Athon.
Et toties trifido Iovis icta Ceraunia telo,
Quique stat inmensae maximus Alpis apex.
His super extremos stans exporrectus in ungues,
Quantum sidereus fert Draco tolle caput.
Nulla tamen spes est imos contingere talos,
Sat tibi si tanti sit vola prensa viri.

Quod miser a multo Lee sic proscinderis hoste,
Et velut Aetolus sollicitaris aper.
Non nostra est levitas, nec edens praecordia livor,
Nec malus Eumenidum concitus angue furor.
Sed communis amor, qui publica commoda spectat,
Et quaecumque videt surgere damna cavet.
Quo si sic agitur reprimens incendia vulgus,
Insectansque ferum rustica turba lupum.
Cur tibi parcamus, cur non tibi pessime serpens,
Frangimus invisum conterimusque caput?
Qui totum iam tabe tua sic inficis orbem,
Pestiferoque pios sibilus ore necas.

Nuper adorta Melam letali tubere pestis,
Cunctantes iussit fila secare deas.
Sed medica properans cum pyxide Cynthius inquit,

Quaque ter hebdomada castas accedit ad aras,
Et capit angelicum prima Lupina cibum,
Quo nihil indignans exemplo offendere coniux,
Hic illi merito iustus habetur honor.
Ut quae quin decimo mystae consuevit ab anno,
Inque sacras aequum ius sibi poscit opes.
Hanc si quando tuam, quare cave, resciet iram,
Caelestes stabis flebilis ante fores.
Quandoquidem dominas cum gestet ad omnia claves,
Illius quoque vult accipietque serae.

Docte vir, et verae feruens pietatis amator,
Cui data Christicolae caula tuenda gregis.
Quid te vesani vecors dementia vulgi
Afficit, haereticum quod vocat illa virum?
Dum sincera doces divini dogmata verbi,
Quoque decet nostrum corripis ore nefas.
Scis quod sortita est vitiorum nomina virtus,
Et grave iam probitas integritasque scelus.
Non ideo acceptum sub terram conde talentum,
Fac referat lucrum, qui dedit, inde suum.

Care mihi in Christo Iesu super omnia frater,
Imo verende magis relligione Pater.
Quam gemo, quam doleo, tua quam discrimina plango,
Et quas mille subis pro pietate vices.
Heu quotus e caecis serpens prosibilat antris,
Tristeque vibranti virus ab ore vomit,
Quanta tibi diram meditatur factio mortem,
Quam multus passim te crocodilus hiat.
Et potes hos caelo fidens contemnere rictus?
Virtutis specimen grande profecto tuae.
O vere fortis super omnem miles Achillem.
Firmet in haec auspex te modo bella Deus.
Quanto luxurians foenore surgit ager.
Lividus hanc segetem Zizania iudicat error?
Hei mihi quam demens regnat ubique furor.

Heus tu praeteriens viator heus tu,
Nosti versificem, cedo, ne Cordum.
Tristem grammaticae scholae magistram,
Qua turrita foro minatur aedes,
Et grandi tremefacta mugit aere,
Hic illum sibi nuper emit hortum,
Et iussit sua poma me tueri,
Quo nil munere durius subivi.
Tot furtum faciunt mihi puellae,
Quis nulli mea tela sunt timori.
Quantumvis miner, et luant prehensae,
Imo plus veniunt ob hasce poenas,
Quam quod surripiant, age ergo vade,
Ipsi dic domino meo poetae,
Si quid vult reliquum quod inde carpat,
Ut castret faciatque me spadonem,
Et tutam misero ferat quietem,
Aut tanti socium Lupum laboris,
Quamvis rancidulum senecionem,
Alternis mihi subroget diebus.

Quod, quoties aliquam novus intras hospes in urbe,
Monstreris digito, turbaque clamet, hic est,
Non ita fastosas tam turgidus erige cristas,
Nec tibi, tanquam hoc sis dignus honore, place.
De te tanta fere toto est iam fabula mundo.
Ut vultus cupiant saxa videre tuos.

Carus mihi quondam sodalis Aureli
Eras, cui meum omne consilium ac pectus
Concredidi, studiumque et officium impendi.
Quod integer bonusque tum videreris.
Sed cum tui tandem mihi liquent mores,
Quod omnibus doctis, probis, piis, sanctis,
Qui pristinam cum literis Fidem instaurant,
Infensus hostis invides et obtrectas,
Longum tibi iam dissidens vale dico.
Frustra ergo missis inde muneribus captas,
Iam desitum nec ut prius frequens Salve.
Veri una servatrix amoris est Virtus.

Si te diva parens factam iuvat esse propolam,
Nec pudet indignis invigilare lucris.
Hanc potes utilius Romae divendere ceram,
Uncia qua multis milibus una licet.

Non pia turba tuos credas me poscere numos,
Hanc siquidem ceram non tibi vendo meam.
Has miseram in sordes me perditus ordo redegit,
Conspicui ficta relligione patres.
Quorum tanta fames auri, tam saeva potestas,
Ut seruum subigant in sua lucra deum.

Visus in hac levibus bullis gravis Eccius urbe,
Fertur apud caluos delituisse patres.
Qui tamen intuti monstrum agnovistis amici,
Nulla cui frons est, nulla cui facies?
Hunc ego nec faciem, nec habere putavero frontent,
Quem non tantorum totque pudet scelerum.

Vult canus famulum Lupus ministrum,
Istam quisquis obire servitutem,
Sic cogente, cupis, necessitate.
Mox, ne praeveniaris, advolato.
Quaeris quae tua sit futura merces?
Antiqui duo calcei dabuntur,
Et par lignipedum, sed id quod ante
Attrivit medias ad usque calces,
Etsi te modo gesseris fidelem,
Donabit laceram tibi tiaram,
Contentus quoque simplici amne vives,
Incisoria, crusta, miculasque.
Et quas de tribus offulas selibris,
Post quartum putridas diem reliquit,
Cenae lautitias tuae putabis.
Tanta, perfide, liberalitate
Insignem sapiens herum recusas?

Haec tibi poma meo pauper de rure Priapus,
Has tibi servavit dulcis amice nuces.
Nil mihi lascivae reliquum liquere puellae,
Quae nimis huc audax insiliere cohors.
Non resupina tamen tulit hoc ignavia damnum,
Custodis nocuit strenua virga dei.

Sardanapaliaco dum vos convivia luxu
Ducitis, et tantas hora ligurit opes.
Sorbile cum tenera mihi crambe ponitur ovum,
Utra sophos potius dicite mensa decet?

Nunc agite o sancti potate, vorate, Catones,
Tendite nunc avidam quo iuvat usque gulam.
Triste supercilium, crispamque remittite frontem,
Libera iucundis ducite verba iocis.
Fictae tota procul virtutis hypocrisis absit,
Nullus, qui possit carpere, Cordus adest.

Invitant tetrici, livida turba, sophi.
Contrectata meis temerem ne pocula labris,
Qui feror incestos evomuisse iocos.
Interea multus tamen hic conviva recumbit,
Quem dedit huc civem foeda Gomorra suum.
En mala qui patrant scelerosi crimina, prandent,
Qui nequit haec aequo pectore ferre, famet.

Effuge festino cursu miser effuge Corde.
Nonne vides quam te magna pericla manent?
Ille tibi plus quam Lupus infestissimus hostis,
Advenit a pransis ebrius ecce sophis.
Hei mihi quam toruo scintillant lumina vultu,
Vae si me media prenderit ille via.
Omnes excutiet, nisi me subtraxero, dentes.
Quo fugiam? pugnos librat utrinque suos.
Sed bene, ad offensum lidens vestigia saxum
Corruit, et foedo mergitur ille luto.
Quid tanto rides circumflua turba cachinno?
Quin adiutricem, quam petit, adfer opem.
Sed video tua quod sit, eum periisse, voluntas,
Qui malus ipse cupit quemque perire bonum.

Hoc te nescio quae dare vespere mattya dicis,
Cum cupis ad cenam me properare tuam.
Nullis lautitiis opus est, nulloque paratu,
Tantum scribe recens esse poema tibi.
Et volucri subito veniam pernicior Euro,
Ambrosius cibus hoc, nectareusque latex.

Octo pollicitum petii te quatuor ursos,
Plena quibus fosso conditur olla solo.
At tibi nunc iuras non quatuor esse leones,
Quod malus inventas fur popularit opes.
Hanc propter peius nihil imprecor Ance repulsam,
Haec quam quod salua verba loquare fide.

Blandiri nescis, nec verum Corde tacere,
Et mirare tuos displicuisse libros?

Hunc tu contemptim divum collis impie Caesar,
Ac inter superos ambigis esse deos?
Qui tamen ut merito quotus insereretur Olympo,
Ter dedit Ausonio mille talenta Patri.

Te cruciare tuos quereris Foenilia dentes,
Et medicam iugi me prece poscis opem.
Vis semel hunc, ut non redeat, cessare dolorem?
Postremos fac adhuc extrahat Udo duos.

Regie Maecenas, et dive Auguste valete,
Fert similem, vestri Sturtius instar, opem.
Qui grave pro levibus reddit mihi versibus aurum,
Mittit et Eoi lucida dona maris.
Non tantum, per avara quidem ne somnia, munus,
Vix erat in votis curta selibra meis.
Iam nihil Aonii pertaesum paenitet oti,
Haec dare si tandem grata Thalia potest.

Quid tua Lethaeo torpescit Musa veterno,
Mutaque cessanti pollice plectra silent?
An novus hac quod sit, nescis, Augustus in urbe,
Qui placido Clarium respicit ore chorum.
Sic mihi in aeternum dicendus Sturtius aevum,
Pro parvo magnas carmine qui dat opes.
Si tantum mihi dat, qui vix sum Choerilus, aurum,
Quae tibi non speres munera docte Maro?

Frugi, bonus, castus, probus, pius, sanctus
Meo vocatus est Iuchus in versu.
Quod ut videt, tumultuatur, insanit,
Quare rogas? iniuriam nequit ferre.
Ut ergo placetur, vocabo eum nequam,
Malum, improbum, incestum, impium atque pollutum.

Ipse suas iam carpatinas attrivit Ovillus,
Dum videt an soleas feceris Ure meas.
Sat si tot poterint saluae durare diebus,
Quot iam dudum ipsas consuis hebdomadis.

Sex Lupus assiduo Gabrielem legit in annos,
Extendens vires pectore et ore suas.
Unus, et hic multa victus prece, venit alumnus,
Et longas deses dormiit usque moras.
Qui levium tandem pertaesus frivola rerum,
Maluit infernum tristis adire chaos.
Ex hoc sola die soli subsellia restant,
Discipulos Doctor nunc habet ille suos.

Quod mihi sit tenuis gaudes obicisque facultas,
Nec melior, Codro quam fuit ante, domus.
Teque refers omni post velle studere labore,
Ut nullas habeam prorsus egenus opes.
Haec tua relligio, crucifixi haec dogmata Christi?
Haec est. Rabinus quam profitere, fides?
Taliter affectus stas sacra in veste sacerdos,
Hoc, age, tu magnum conficis ore deum?
Hoc solitas animo supplex prostratus ad aras,
Vis sanctum credat te pia turba virum?
Ter licet innocuum te vellere finxeris agnum,
Qui tamen es nunquam desinis esse Lupus.

Sacrificaturus subit altam funiger aulam,
Forte pedes lignis exuit ante suos.
Quae foris ut ludens hinc iactat et inde iuventus,
Et ferit ad duram comminuitque petram,
Prosiliunt fulvae duo ferme pondo monetae,
Sub sacris ibi quae delituere volis.
Hunc quis Schalbe neget superis intendere fratrem,
Terrenas qui tam sedulo calcat opes?

Quatuor interpres pia Christi dogmata menses,
Discipulis legi Sedeciane meis.
Quod modo resciscens rasae Lupus Alpha farina,
Proiectum porcis clamat amaracinum.
Meque scabros medicos iubet obscoenosque Poetas
Curare, et sacris linquere sacra viris.
Non mihi de tantis fas dicere scireque rebus,
Ut cui non glabra sit calva, nec uncta manus.
Nec data laxarunt reverendos prandia ventres,
Et possum nullis esse sophista modis.
Denique, quod maius super haec tam magna piaclum,
Est mihi legitimo iuncta puella toro.

Rasit sacrificos illiniitque novos,
Excusso subiens hic insessore caballus,
Se media viso miscuit aede choro.
Nempe rudes cernens quod tonderentur aselli,
His dignum sacris se quoque duxit equum.

Venit ad aethereum defunctus pistor olympum,
Quem repulit clausas ianitor ante fores.
Tunc, ubi divus, ait, pater est Antonius ille,
Cui pinguem pavi bis duo lustra suem?
Obscuro latet hic, inquit Petrus ille sub antro,
Non oculos audens huc aperire suos.
Tam pudet istorum scelerum quae tantaque totque,
Illius nequam nomine turba patrat.
Quando profana vehens immensum sacra per orbem,
A fatua tantas plebe coauget opes.

Quidam, quam nunquam vidit, quod caecus amarit,
Magnus, qui mihi nunc excidit, auctor ait.
Hoc ego non adeo mirabile duxero monstrum,
Ignorans Sophiam sic Furibacchus amat.

Quis sit hic in nostro Furibacchus carmine quaeris,
Ut taceam, signis proditur ille suis.
Nempe bonas totus furit, et bacchatur in artes,
Hoc sibi qui meritus conspice nomen habet.

Dicite qui nullum mendici attingitis assem,
Et geritis mundas prorsus ab aere manus.
Unde sit haec vestri tam magna pecunia fisci,
Ut quater Attalicas aequiparetis opes?
Si pia stips tantas nummorum cogit acervos,
Non dubitem Phrygius dona rogare Midas.

Garrula nil cures quid cras vicinia dicat,
Cum tuleris nullas in sacra templa faces.
Ostentent aliae cives quantaslibet hastas,
Quas etiam totus mittit Hymettus opes.
Tu cape salvifici caelestia dogmata verbi,
Et iugi Paulum volve Petrumque manu.
Scilicet haec caecas animi candela tenebras,
Discutit, et claram pandit ad astra viam.
Hic ubi perpetuo collucent omnia sole,
Et nostrae superi nil ope lucis egent.

Vix erumpenti flagrans stetit igne lupanar
Et medium nondum nox faciebat iter.
Altus ubi aegra hominum sopiret corpora somnus,
Primam lignipedum turba ferebat opem.
Nulla haec sedulitas, nulla haec vigilantia, verum
Hic pernoctantes exsiliere viri.

Sex petis aureolos credam tres Candide menses,
Heu mediam vellis dulcis amice manum.
Sacrificum potius Furibacchum quaere, sed huic tu
Reddere post illos, cogeris octo, dies.

Parce tuis digitis et mancae Beda sinistrae,
Quis furor est, quod sic mortua ligna feris?
Si qua Lutherani te laesit contio Iusti,
Ipse luat, mensam nec mihi frange meam.

Antilutheranis convixit Beda cucullis,
Vae mensae, modo si venerit ille, meae.

Rasus ubi nuper rus caseolarius isset,
Et medio prensus nocte fuisset agro.
A quodam petiit communia tecta colono,
Et lectum stravit non gravis ille suum.
Et se stramineo procul in centone locavit,
Tanta boni pietas relligioque viri.
Ante vocata alio Lucinae ad munia coniunx,
Tunc obstetricem forte ferebat opem.
Quae rediit decimam, sed rerum ignara, sub horam,
Altus ubi pressit languida membra sopor.
Hanc vigil indomitis excepit hypocrita votis,
Consortem patiens credidit illa suum.
Tot mirata vices tandem, et grave ventris omasum,
Calvum per lunam conspicit esse caput.
Mox quendam stupefacta putans cacodaemona clamat,
Et vocat amissum terque quaterque virum.
Irruit hic, et ut id sacro audit in hospite crimen,
Turpe statim iuxta femina scindit onus.
Et, tantos eunuchus habes tu perfide testes,
Tam potes indignum sumere nomen, ait.
O miseros cives, in felicesque maritos,
Qui magno saturant talia monstra malo.
Multa Semiramis hac sit Pasiphaeque necesse est,
Ille qua regnant urbe boves et equi.

Iam tribus assistis Ruffo conviva diebus,
Et non, quod luscus lippiat, Arge vides.
Quam non conveniens hoc tibi nomen habes.

Non ita testanti fastidia corde superbi,
Nec tot te dignes Flora repelle procos.
Insigni fateor facie pulcherrima virgo es,
Sed, quo tu potius reiciaris, habes.
Conspicuo silvas anagyris flore decorat,
At quae causa quod hinc nulla corona placet?

Deprensum leporem portavit rusticus Alcon,
Obuius huic pagi forte magister ait.
Sex numera libras edictam perfide mulctam ,
Prendisti quam scis principis esse feram.
Portaturus eram tibi, mendax rusticus inquit,
Quamvis cauliculos roserit illa meos.
Non voluit nudis praefectus credere verbis,
Sed sancte adstricta certior esse fide.
Item est vicinas rasi pastoris in aedes,
Iuret ut hic Christi per sacra verba dei.
Quaesitusque Euangelii liber omnibus antris,
Hic ficto intrantem puerum gravis ore sacerdos
Corripuit, quis ohe biblia nostra tulit?
Cui puer, hesterno bene potus vespere nescis,
Fregisti nostram dum fureres in heram.
Et simul ostensas ibi post cunabula partes,
Collegit laceri sedulus alveoli.

Quis regat instantis vaga tempora Iuppiter anni,
Consule dicentes lector Ephemeridas.
Illius admonitus prius, ut contraria dictis
Accipias, sic non tam rata Phoebas erit.
Si tristes pluvias tempestatesque minantur,
Exspecta placidos et sine nube dies.
Si rapidos soles, penetrabile frigus aduret,
Si dubias auras, tunc stata suda mane.
Denique quodcumque est in eis, sic semper habeto,
Tanquam quae varius foedera Papa ferit.

Dum lecturus iit ruri pia munera frater,
Conspectum coepit sollicitare lupum.
Quo clamore citi subito accurrere molossi,
Dimissaque virum corripuere fera.
Quippe magis nocuum potuerunt noscere monstrum,
Et nos hoc divos credimus esse genus?

Cara vale coniunx, Italas proficiscor ad urbes,
Hic studiis latum pilea digna meis.
Interea frugi communia pignora mater,
Qua consuevisti sedulitate fove.
Teque tuumque mihi serva sine labe pudorem,
Altera perpetua Penelopea fide.
Contra non infidus ero, neque lentus Ulysses,
Me reducem, spera, prima reducet hiems.
Nullaque me Circe retinebit, nullaque Siren,
Nullaque plus dulcis te mihi lotus erit.

Si te multifidus varia in ramalia trames
Duxerit, et dubium fecerit error iter.
Aspice qua fixus media inter compita Christus,
Indicat, hac rectam noveris esse viam.

Quod tetrici nunquam potuerunt ante sophastri,
Indicat haec veram lignea dextra viam.

Intentis oculis, patuloque stupescis hiatu,
Dum numerat gemmas Sturtius ille suas.
Intima si reseret candentis scrinia cordis,
Maiores illis conspicerentur opes.

Signandus niveo dies lapillo,
Dilutoque mihi notandus auro
Inter maxima festa primus, in quo
Praesentes licuit videre vultus
Illius Dominique Principisque,
Qui totum regit et tuetur orbem
Augusto imperio, suaque diva
Maiestate serenat, ornat, auget.
Haec fausti tua sceptra dii secundent,
Invictissime Carole Imperator,
Ut te Caesare Christiana tandem
Felici pietas resurgat auctu.
Hoc fiet, pius ille si Lutherus,
Coram te modo qui citatus adstat,
Seruetur, quod et orat, audiatur,
Nec des tam faciles benignus aures
Vafris fraudibus Ausonum Sinonum.
Quaerunt interitum tuae salutis,
Et tantum sibi consulunt, videbis.
Hoc praedicere me tibi memento
Vatem Laocoonta dive Caesar.

Heu frustra suavem Christi dispergis odorem,
Taleque divino nectar ab ore fluit.
Hic ubi tot ventres contra peduntque cacantque.
Et tantus pecorum sordet ubique fimus.
Haec novus Alcides opus est ut septa repurget,
Si modo doctrinam vis redolere tuam.

Quod securus abit victorque impune Lutherus,
Iusta quidem pectus commovet ira tuum.
Quippe tot, ut dicis, qui mersit ad infera vitas,
Deberet merito publicus igne mori.
Quando, cum vellent unum diis iungere divum,
Quattuor e vobis sic periere patres.

Posse pium vinci, pareret si mula, Lutherum,
Quidam deridens Pontifices vir ait.
Audiit haec gaudens Italorum coetus, et inquit,
Maxima nunc causae est spes Aleandre tuae.
Scilicet hoc Gallae cessit feliciter omen,
Ut Latia fieret summus in urbe pater.
Et simili ostento victor Babylona Darius
Cepit, et hic verax esse propheta potest.
Quare si quid habes Iudaeae fraudis et artis,
Perdendo sollers insidiare viro.
Nos solito uxores pectemus strigile mulas,
E tanto pariet forsitan una grege.
Post paucos manifesta dies fraus illa patescit,
Phuh inter foedum prenditur unus opus.
Quem post dum rapidis Rheni submergeret undis,
Tunc tua convictum superabit Roma Lutherum.
Istud ubi ebiberis Mulomarite vadum.

Dum stat ad undantis subterflua bracchia Rheni,
Poturus meritas antilutherus aquas.
Respicit uxores miserando lumine mulas,
Non mea sed, dicens, mors mihi vestra dolet.

Mirata est subito caros Bormatia pisces,
Et vacuum toto mense fuisse forum.
Consultus tandem quae nam haec penuria Rhenus,
Iste mali causa est mulomaritus, ait.
Scilicet horrendum hoc atque exsecrabile monstrum,
Squamea ad Oceanas turba refugit aquas.

Exoptata diu tandem te Mantua cerno,
Incluta divini patria Virgilii.
Hic patulae recubans olim sub tegmine fagi,
Pascentes cecinit Tityrus inter oves.
Hos Meliboeus agros, haec dulcia rura reliquit,
Hic vitreis undis Mincius ille fluit.
Hanc duxere pedes hac tristem Moerin in urbem,
Amissas Lycidae dum quereretur opes.
Salue perpetuo notissima nomine sedes,
Qua madet extremis ultimus orbis aquis.

Quas dic navita remigamus undas?
Stagnans Mincius hanc facit paludem.
Sed qui gurgitibus statim retractis,
Angusto fluet incitatus aluo.
Et mixto celeres Pado vehemur.
Hic quis pagus in hisce populetis?
Nostris iam Pietula nominatur,
Sed quondam fuit ille dictus Andes.
Quae nam quae prope lusitant puellae?
Ipsas Aonides vides sorores,
Quae natale solum sui Maronis
Laeto concelebrant choro, ille Vates
Hac primas ibi sede traxit auras.
Sanctas praeteriens Deas honora.

Paucos discipulos pascens ubi vidit asella,
Dum vacua legeres docte Manarde schola,
Quam pretiosa cadat sine fructu lectio, dixit,
Doctrinae auditrix sim prius ipsa tuae.

Cur homo te magnum dubitem profitente Galenum
Discere? bruta tuas intrat asella scholas.

Non ita me duro miserandam verbere caede,
Quin condiscipulam da residere tuam.
Hanc venio auditum quam vos hic discitis artem,
Huic operam studio nunc dabo vestra comes.
Tot siquidem, video, medicina beavit asellos,
Mutabit sortem forsan et illa meam.

Ima Lycum crebri pulices per tempora pungunt,
Cur? nitet in rutila plurima gemma manu.

Ergo relicta mihi magno Germania sumptu,
Haec, quod sum tantum, causa, profectus iter?
Ut Latiae in Latio faciam dispendia linguae,
Quam potui in media discere Barbaria?
Mirum est quae infectus traxit contagia sermo,
Dum medicos verso, Barbara scripta, libros.
Tu Tamen id docto vitium mihi corrigis ore,
Atque tua, quod in hoc perdo, reponis ope.
Qui tot scabra polis, tot quae sunt aspera tornas,
Cogis et excultis mundius ire togis.
Nec parcis gravibus nonagenarius annis,
Quin tuus hic feruet nocte dieque labor.
Tanta iuvandae urget te sollicitudo iuventae,
Tantus communis commoditatis amor.
Una igitur pergas opera clarum tibi nomen,
Et vitam populis conciliare suam.

Perdidit ex una sex Accius arbore ficus,
Vae tibi qui carpsti, vae miserande puer.
Multa tibi durae minitatur verbera virgae,
Vae natibus, si te prenderit ille, tuis.

Sex propter ficus saevo fremit Accius ore,
Dixeris iratum Nicole iure virum.
Qui sua ficetum tantum modo gaudia ducit,
Tam gnavaque frequens sedulitate colit.

Praelegis ex nudo vix inspectoque libello,
Tot tamen auctorum condita sensa citas,
Cultaque perpetuo decurrunt verba lepore,
Qualiter e plenis Attica mella favis.
Scilicet adstantes tibi dictant omnia Musae,
Affat et aspirans numen Apollo suum.

Aspicis hunc Lyce mendicum mancumque brevemque,
Una cui, sed et haec demutilata manus?
Solus in hac pollex, quique illi proximus index,
Desecuit reliquos Martius octo chalybs.
Mon contemne virum, nihil est crudelius illo,
Complures homines perdidit his digitis.

Dixisti mihi te lectum dare Tucca superbum,
Dixisti verum Tucca, superbus is est.
Cedit enim nulli, dura sed mole resistit.
Hunc ego non palmam Tucca tenere negem.

Accipio grato tam pulchrum pectore munus,
Ac animi pignus non mihi vile tui.
Ista novi felix erit omen zona sodalis,
Mutuus ut nun quam dissoluatur amor.
Hac fluidam quoties mihi quondam strinxero vestem,
Sis ubivis dicam care Sigene vale.

Quod dederas munus velut exprobrare videris,
Et totum speras hinc tibi forte librum.
Tu mihi contextam das Serum vellere zonam,
Ipse meos aliquot reddo Sigene modos.
Plus utrius donum? non sex manet integra menses
Illa, sed aeternum carmine nomen habes.

Enthea quid feruent immisso corda furore,
Quid vis quod Vates maxime Phoebe canam?
Quanta, papae video, rerum mutatio surgit,
Quam sunt in dubio turbida cuncta statu.
Quid quod praepetibus gestit Iovis armiger alis,
Confixumque suo subuehit ungue capum?
Felix augurium, devicti robora Galli
Profligans niveis Caesar ovabit equis.
Quod vero triplicem vanescere cerno coronam,
Non ita post multos vae tibi Roma dies.
Dicere caligans prohibet me cetera nubes,
Vos sperate boni, vosque timete mali.

Paelicibus furiosa suis male Galla precatur,
Dii servent dextram Calliodore tuam.

Emit et aptavit flavos sibi Pollio crines,
Scilicet hoc cupiens Teutonus esse modo.
Sed dolus, insidiae, fraus, impostura, libido,
Perfidia et livor clamitat, est Italus.

Quod reprobos mores vestratis mordeo gentis,
Non aegro celebres pectore ferte viri.
Quam non hos simili meruistis crimine dentes,
Tam vos Pierio plenus amore colo.
Cum foedis nostrae vitiis est pugna Thaliae,
Quae vos ut doctos sic putat esse bonos.

Dive tuas ego te per claves ianitor oro,
Sic referant sacrum ter stata festa diem.
Dic mihi num caluos omnes admiseris istos,
Quos pictos monstrant templa domusque Deos?
Quot non Icario volitant sub sidere muscae,
Quot nec in Alburni quercubus oestra sonant?
An suus hos tantum victus cultusque sodales,
Et data Pontifici multa talenta beant?
Sicque salutaris Christi doctrina facessit,
Nulla magis pietas, nulla iuvat ne fides?

Siste proterue puer furtivas carpere ficus,
Vis ficus, dominum Laomedonta pete.

Quod rarus veniam pransum conviva requiris,
Appositis possum non satur esse feris.
Quas puta figlinus cum testa excoxerit ignis,

Ex Agathoclaeis edit Alcime Baccara vasis,
Et mensam cervis ornat aprisque suam,
Quos non pluris emit quam quino forte quadrante,
Et tamen extrema marcuit ecce fame.

Tres una lepores apponit Baccara lance,
Numquid sic conans Baccara lautus homo est?

Docte senex alium quem candida fama Galenum,
Atque simul Coum praedicat Hippocratem.
Si tibi non incommodum erit, nec forte molestum,
Mitte Dioscoriden huc mihi quaeso tuum.
Tum quem Virgilius modo, tum quem Barbarus ante
Ornatis compsit perpoliitque togis.
Ut videam tua quas felix industria gemmas
Addidit, et tantas ditior auxit opes.

Quod proni obstipa monachi ceruice vagantur,
Quae sit vis versu discere causa meo.
His innixa viris, nescis? ecclesia sistit,
Sub Stygios alias mox ruitura lacus.
Quin et consessae suscepta piacula plebis,
Fert humeris graviter pressus hic ordo suis.

Non ita captivum laeti gaudete Lutherum,
Non vetitus calamus, nec religata manus.
Quando suos scripsit (quos hic habet arma) libellos,
Hoc etiam vinctus tempore Paulus erat.
Ipse propheta potest indigna in vincula trudi,
Committens sua vult libera verba Deus,
Quae totum nihilo minus ille refundet in orbem,
Et novus haec iterum gaudia luctus erunt.

Dulcis ades, pennasque apta, et talaria fili.
Et patris auscultans iussa capesse tui.
Despicis Aemiliis surgentem tractibus urbem?
Clara ducum sedes, gratum Ferraria nomen,
Si non armigerum temneret illa meum.
Fidus eo levibus delabere nuntius alis,
Haecque meo medicis nomine verba refer.
Protractum facilis concedo civibus aevum,
Ast immortales hos ego nolo Deos.

Saeva bis haereticum combussit Roma Lutherum,
Discerpsitque uncis infera turba suis.
Edit idem laeto munus Florentia vulgo,
Dum colit agniferi lucida festa patris.
Talia de caelo spectans ludibria Christus,
Quam post haec olim gaudia flebis, ait.

Rus abeo, si non aegre latura sit uxor,
Huc tua mittatur, Bartole mula mihi.

Non ita festinis Cancrum pete Phoebe quadrigis,
Attrahe vectores, ut remorentur, equos.
Et sine cantet adhuc aliquot Philomela diebus,
Quae mea tam dulci pectora voce iuvat.
Nil moror instanti cuculos cessare sub aestu,
Haec mihi continuo dum moduletur avis.

Quam proba tu fueris Florentia nescio, verum
Florentinari turpe malumque sonat.
Horret ad hoc, si quando audit, Germania verbum,
Quo quod signetur, dic mihi quaeso, scelus?
Si facis infamis quod dicit fabula, miror
Quod non sulpureus sit tua terra lacus.

Infandos iuvenum fugis, exsecraris amores,
Et quae sunt Itali cetera monstra soli.
Hos potius lauda, si vis hic vivere, mores,
Imo voca sanctum, qui facit ista, virum.
Haeretici ne discipulus videare Lutheri,
Et Florentinis exhibeare rogis.

Si quis Geriflua me non amat hostis in urbe,
Gestit in externis quod peregrinor agris.
Quasque mihi favet aerumnas, durosque labores,
Concipit infracta me modo mente pati.
Ut sequar hic vilis captatum vappa catinum,
Et lacer in media plebe rogator eam.
Utve subornatis enectum forte venenis,
Me raptent avidi dilacerentque canes.
Nequiquam exsultans haec fingit gaudia livor,
Candida felicem net mihi Parca colum.
Fausta et laeta meo succedunt omnia voto,
Iucunda in sano corpore vita mihi est.
Quod si te caraque frui mihi prole liceret,
Nulla foret curae sollicitudo meae.
Hoc ideo, ut doleant inimici, nuntio, tuque
Vive vale, et cum Strymoniae clanxere volueres,
Exspecta reducem (sit modo vita) virum.

Quam bene quod superam conscenderis arcem,
Cum pretio nondum constitit illa suo.
Mascula quando dedit divis accedere virtus,
Inque pia constans relligione fides.
Nunc haec prostituunt venale, heu, saecula caelum,
Et facit insignes fulua moneta deos.

Non opus ut missis Romam Germania numis,
Aut peregre fesso me venerere pede.
Quae tua iam plures insania durat in annos,
Quam decet illius fortia corda soli.
Non ita praeceptor Christus, non sancta vetustas,
Sed Latiae docuit foeda cupido gulae.
Quae summum sibi Pontificem me fecit, ut essem
Servus captandis hic ego bubo lucris.
Divinae potius custodi seria legis,
Talibus in nugis non sita, crede, salus.
Quis furor iste, domi vivum contemnere verbum,
Mortuaque externis finibus ossa sequi?
Milleque, dum spectas ea, sannas auriculasque
Te clam ridentis sustinuisse chori?

Scis cui cucullatos rei adsimilem patres?
Bibulae velut sunt spongiae.
Nam quicquid aurei est ubique fluminis,
Siticulosi ad se trahunt.
Sed quos statim siccis subinde faucibus
Romanus exsugit croton.

Omnes per superos, per trinaque numina iuras,
Perque incarnati mystica liba dei.
Esset habenda fides vel nudis Pollio verbis,
Si coma temporibus viveret ista tuis.

Quod raras ingens animas Ferraria mittat,
Obstupuit dubitans portitor ipse Charon.
Quaesitus quaenam ratio Cyllenius, inquit,
Hanc sedem praeses seruat Apollo suam.
Is medica multos ibi suscitat arte Galenos,
Qui cymbam vacuent, si modo plena, tuam.

Nescio quae capiunt Italae me taedia terrae,
Quando sodalicii sum memor Hesse tui.
Tot puta amicorum tristi quos corde reliqui,
Et modo post multos opto videre dies./E>
O iucunda tuae quondam solacia mensae,
O doctae cenae, dulceque colloquium.
Innocuique sales, hilares risusque iocique,
Candida libertas, et pia simplicitas.
Felix hora redux tibi qua conviva recumbo,
Et licet alternos concinuisse modos.

Parce cave, et quantis medicans potes utere curis,
Atque tuos septem protrahe saecla dies.
Denique sis magni Phoebi doctissima proles,
Hacque suas repares manibus arte colus.
Ista tamen, quamvis sero, tibi fila secabo,
Ius nulli fas est vincere posse meum.
Inviolabilibus succumbunt omnia fatis,
Incluta virtutis gloria sola manet,
Quam peperit doctis speciosa scientia famam,
Hanc nostrae possunt non abolere manus.
Illo perpetuus fateor, tu nomine vives,
Tale decus studii dant monumenta tui.

Vis semel ut dicam, quod volo? non veniam.
Non tamen ut tenui credam te vivere mensa,
Quis sit vestrarum qui scio luxus opum.
Tam bona ne lautus, timeo, mihi fercula ponas,
Forte domi ut coenem non ego deinde meae.

Saepe mones positis ut tractem seria nugis,
Ausonio recolens cur peregriner agro.
Dum rapido feruens ita sidere Iulius ardet,
Qui cavet ut valeat sat mihi discit homo.
Ergo sine Aonia spatier paulisper in umbra,
Et referant vires grata vireta meas.
Haec meus est fimus, meus est haec cura fritillus.
Viles, quam numos, perdere malo schedas.

Non quod te laudem, sed quod sim doctus, ais te
Ex tota caro mente favere mihi.
Agnosco nullas adeo quibus efferar artes,
Infima Castalii me fovet aura iugi.
Et mea nota mihi est nimis ignorantia, quare
Affectu loqueris clare vir illa tuo.
Quo patet eximius sub amico pectore candor,
quantus et Aonii cultor es ipse chori.

Hoc quis docte tuum studium Marcelle rependet,
Dignaque pro tanto dona labore feret?
Si media totus consurgas aureus urbe,
Dent et opes Medices terque quaterque suas.
Debita non poterit digne tibi gratia solui,
Plus es in hoc meritus quam peritura libro.

Italicam nolo, si possem, discere linguam,
Nam vereor mores ne trahat illa suos.
Barbarico potius sic duriter eloquar ore,
Teutona dum probitas, sanctaque vita manet.

Unde quod infandos facis hic Ityphalle soloecos,
Tantus es in media barbarus Italia?
Qui tot ubique frequens in porticibusque scholisque,
Multa bonos audis saecula grammaticos.

Nil moror hunc, imo invisum mihi noris amorem,
Cum scribis fratrem te Catuline meum.
Inicis hac duplicem bis mendax parte pudorem,
Non vir es, et monacho non ego patre nothus.

Tu Veneta auscultas Urbanum gnavus in urbe,
Hic ego sepositis otia duco libris.
Non tantum rapida quod sol me lampade torret,
Maior desidiae est altera causa meae.
Quae nos a patrio distantia separat orbe,
Quotque haec, scis, montes, quantaque saxa levat.
Fessa satis mens est, omni quae iugiter hora,
Hanc tantam pernix itque reditque viam.
Nunc fidam sociam, nunc caros cogito natos,
Dulcis amicorum nunc mihi turba subit.
Vis igitur post hac studiosum discere Cordum,
Deliciis reducem flagito redde suis.

Illustri sate Nicolae stirpe
Vera nobilitate clara proles,
Futurumque novem decus sororum,
Et victor trepidi rei patronus,
Hic si perpetuus flagrabit ardor
Feruentis studii tui et laboris,
Audi quid tuus ille Cordus orat,
Ille inquam tuus ut dato emptus aere.
Meo nomine plurimam salutem
Ipsi dicito Sturtio, deinde
Hortator, patrios ut ad penates
Maturet, cupidumque me reducat,
Hoc non amplius orbe commorari,
Infandosque placet videre mores.

Si non est senio tuo molestum,
Et vectore potes sedere mulo,
Promissam redimas fidem, simulque
Quaesitum medicas eamus herbas.
Quas alter Theophrastus atque Craevas
Illo noscere diceris sub aevo
Supra rancidulos volans magistros,
Docta iudice perspicacitate,
Te monstrante iuvat semel doceri,
Quae dediscere non sit hinc necesse.

Quod vestrum video celebres certamen amici,
Dum dare pileolum gaudet uterque mihi?
Nullum ex me sperare licet, mihi credite, munus,
Nil pauper praeter carmina Cordus habet.

Pessime Galle tace, sic cras tua colla secentur,
Et glaber infixo transfodiare veru.
Quid mea conturbas inviso somnia cantu,
Nec sinis hac semper posse quiete frui?
Non adeo felix fuit ista nocte Micyllus,
Qua subitas misero Morpheus auxit opes.
Iam mihi Germano sum vivere visus in orbe,
Iam cum dilectis iucunde ludere natis,
Et dare consorti basia mille meae.
Haec mihi tu strepera frustraris gaudia voce,
Meque per immensum tam cito vertis iter.

Accepi clarum titulum, insignemque tiaram,
Magnum id, at est maius te tribuisse, decus.
Quo nihil haec medica videt aetas doctius arte,
A tanto laus est praemia ferre viro.
Ergo quas dignas nequeo persoluere grates,
Tam merito debens semper habebo tibi.
Quocumque in populo quocumque vel orbe residam,
Te praeceptorem concelebrabo meum.
Et tua dum vivo mecum quoque vivet imago,
Ac memori data nunc oscula mente geram.
Aeterna venerande senex hac vive salute.
Extremum, tibi quod colloquor, illud erit.

Vos quoque post longum tandem mihi cernere votum,
Contigit Adriaco condita tecta sinu.
Quid video? tantus non sat mortalibus orbis,
Quin etiam mediis aedificent in aquis?
At quid in hac homines miror considere sede,
Nempe relinquentes tot amoena vireta Camenae,
Grata magis quovis haec freta fonte colunt.

Quis te clarorum genitum de sanguine patrum,
Et multa celebrem nobilitate neget?
En suspensa tuae sunt hic insignia gentis,
Et vehit Endinam candida fama domum.
Plus speciosa tamen decus ars et mascula virtus,
Quam tantum tribuit stemma genusque tibi.

Magnus amicorum patrium me coetus in orbem,
Hinc trahit, at studio tu trahis inde tuo.
Quod nisi chara domus proprio magnete valeret,
Omnibus his unus fortior ipse fores.
Tam tua me virtus vero tibi iunxit amore,
Et mea ceu quodam pectora fune ligat.

Dum iacet Aethnaeo febriens Egnatius aestu,
Te Medicum credam praeses Apollo deum?
Cui rear esse datam te servatore salutem,
Si non auxilium senserit ille tuum?
Quite praecipuo semper veneratus honore,
Claruit Aonii candida fama chori.

Candidus Aureli merito celebrabere Vates,
Qui qua sim Croeso ditior arte, doces.
Sic sex si dedero numos, ipse indicat Hermes,
Quo mihi thesaurus sit fodiendus agro.

Ipsam qua facies aurum sex assibus artem
Non emis? esse miser semper egenus amas.

Quam recte et bene, commodeque factum,
Hanc quod docte Poeta Chrysopoeiam
Summo pontifici dicas et offers.
Nunc nunc Romula techna, fraus, tyrannis,
Quae totius opes sitivit orbis
Exhausitque, peribit et facesset.
Nam, qua, quod cupit, ipse formet aurum,
Transmissam Leo Papa coepit artem.

Qui dandum captas missis pro versibus aurum,
Qui quibus id fiat scisque docesque modis?

Tristia funesti monstras vestigia belli,
Quo vestras Caesar fudit et hausit opes.
Sed Veneto rursum nunc subdita cuncta Leoni
Iactas, et stupidos nos ais esse viros.
Barbaricoque quidem devincere quaeque tumultu,
At partum ingenio posse tenere nihil.
Audiat haec positis utinam Germania poclis,
Et vestros caveat sobria facta dolos.

Aspicis haerentes pronis anfractibus Alpes,
Quam sint angustae praecipitesque viae.
Has ut nulla, vide, rota, nullus triverit axis,
Quas peragrans non se verteret Astur eques.
Hac tamen ingentes Romam Germania montes
Transtulit, aequalis vix quibus Ossa patet.
Quod tu non adeo stupidus mirare viator,
Grandius hac Tauro reddidit illa scelus.

Constitit horrendum furti reus ante tribunal,
Et vinctas tenuit post sua terga manus.
Hunc ubi formosum iuvenem paupercula virgo
Cerneret, in socium poscit habere virum.
Argutum nasum pressaque labra videt,
Moxque adsistentem lictorem hortatur, et inquit
Mortuus utilius quia quam tabesco superstes,
Atque brevem malo quam sine fine crucem.

Ut solis medicis toto me pectore dedam
Et steriles linquam, dicis amice, Deas.
Utilis est Medicina mihi, dulcis mihi Musa,
Omnia, miscuero haec si duo, puncta ferant.

Praestita divino nobis alimenta favore,
Autoris dextra sint benedicta Dei.

Debile qui corpus largito pane refecit,
Et verbo mentem recreet ille suo.

Quando tribus vix hinc Erfordia milibus absit,
Multaque sublimi luceat igne dies.
Quid iuvat hic seras ruri exspectare tenebras,
Et trahis innexis feruida vota moris?
Nil numerata moror dandae mihi mattya cenae.
Quam patior nequeunt haec satiare famem.

Tantane care putas in me benefacta Georgi,
Ingratas unquam posse tacere fides?
Non erit ut, totam licet epotavero Lethen,
Officii possem non memor esse tui.
Pauca rependisti multo mihi carmina dono,
Non semel hinc tenues commiseratus opes.
Postque tua Ausonias ope perlustravimus urbes,
Et datus est capiti pileus iste meo.
Nec solum his in me meritis tua gloria crescit,
Tota fere debet musica turba tibi.
Taliter adiutus Crotus, Hessus, Quaestor, et Hunus,
Et quos non istis est numerare modis,
Cognita perpetuis haec munificentia saeclis,
Si sua carminibus vita manebit, erit.
Sic potes aeterna divis accedere fama,
Et qua te speras posteritate frui.
Quod si continuo quo iam pede coeperis ibis,
Praesentem prohibet te nihil esse deum.
Scilicet Aonidum musarum maximus Hercles,
A doctis Sturci rite colere viris.

Quis putet indignos lectu me scribere versus,
Cum Clario curae sit mea causa deo?
Nanque venenatis immissa peste sagittis,
Osores ultor sustulit ille meos.
Unus adhuc vivit Lupus, ut quem pluribus annis
Tristi livoris vult superesse cruci.

Prima Sophistarum situs est hic gloria Verus,
Barbara lugubri quem schola corde gemit.
Cui, sua neglectis ubi fata instare cucullis,
Conspiceret, tristis vivere poena fuit.

Ut misera vidit pereuntes morte cucullos,
Indignans querulo pectore Verus ait:
Deliciae ite meae, veterum decora ite Sophorum,
Vos ego Tartareum sub Phlegethonta sequor.

Si, quam pro tetrica fuit olim veste, fuisset
Tam tua pro doctis sollicitudo viris.
Grata precaretur requiem caelumque iuventus,
Quae te nunc diris devovet usque suis.

Livida tabescens spuit excrementa Phalescus,
Unde sit illius, quaeris, origo mali.
Sedulus ut docuit Graece aspirare magister,
Pulmonem rupit flatibus ille suum.

Hactenus in templis cecinit tua turba, quod omnis
Nomine Martini palleat haereticus.
Hoc ubi, si quis eum nunc nominat, accidat illi,
Haeretica ex verbis proditur ipsa suis.

Qui canis Prior es patribus sanctissime frater,
Quis furor est pueros praeposuisse tibi?

Quinque tuam lustris hac artem Victor in urbe
Exerces, nec adhuc propria tecta locas.
I pete festino Romana palatia cursu,
Atque statim magnas accumulabis opes,
Unum ubi pileolum iam mille emere talentis,
Funigeri, quibus hic das pia dona, patres.

Tam nequeunt orti radios et lumina solis,
Ferre cucullati Deliciane Patres.
Ut pro venali dent mille talenta Galero,
Tantas mendicis crescere miror opes.
Praesertim vetitos solitis non tangere numos,
Hos superis curae quis neget esse viros?

Grande scelus, nostris si praetereare Camenis,
Duxero, totius dignus honore libri.
Sic collata in me toties benefacta merentur,
Me quibus astrinxti tempus in omne tibi.
Huc ubi Thuringa me pestis ab urbe fugavit,
Pinguia qua dives rura Fridislar arat.
Hic tua me pietas tota cum prole recepit,
Et dedit ad multos tecta cibumque dies.
Rustica propterea fictum te musa Menalcam
Cantat, in hoc verum carmine nomen habes,
Doctorumque simul sine fine per ora virorum,
His modo si nugis sit data vita, volas.

Germanicum iactatur hoc proverbium,
Habentibus panem datur panis viris.
Quod audiens potator Oenodypsius,
Dum rem suam iugi gula decoxerat,
Emptum duobus assibus panem tulit.
Et ad sacram mendicus aedem prostitit,
Illius expertum fidem proverbii.
Sed cum diu stetisset et nemo daret,
Tandem subindignans ait, sapiens homo,
Ne credat insano nimis vulgo, cavet.

Tale quid Orthe putas mundo portendere monstrum?
Foeta cucullata prole iuvenca fuit.
His ego speravi monachos cessare diebus,
Ast illos pariunt nunc quoque bruta viros.

Quosque cucullatos in cedere cogis alumnos,
Qui sua dant vestrae nomina Barde scholae.
Monstrosum nescis factum nunc esse cucullum?
Hunc ubi pro vitulo bestia vacca parit.

Hac asinos monachos tenus omnis terra ferebat,
Nunc vitulos monachos patria nostra dedit.

Magnus erat tuus hic iamdudum Erfordia risus,
Quod factus mulier parturiit monachus.
En nova iam sanctos incestat fabula fratres,
Enitens monachum turgida forda parit.

Quam niger ille diu, feralis imago, cucullus
Candorem obfuscat maxime Lange tuum?
Factus ut hic, ne scis? est execratio cultus,
Propter atrox horum, quos tegit ille, scelus.
Ut quoque iam toto monstrosus habetur in orbe,
Post quam quadrupedem bos peperit monachum.

Quae sita declivi Gosolaria valle latebas,
Vix e vicinis conspicienda iugis,
Ardua iam sublime ferens super astra cacumen,
Perpetuos toto cerneris orbe dies.
Hoc etenim sacri munus solet esse poetae,
Ut nequeat, vitam cui dedit ille, mori.

Me medicum simul et vatem miraris eundem?
Utrumque antistes munus Apollo dedit.

Quam sit vestra bonis studiis propensa voluntas,
Egregium specimen, claraque signa patent.
Quando leves tanto grati mihi pondere versus
Penditis, et largas adnumeratis opes.
Quas ego tam magno referam pro munere grates?
Id supra vires, me modo posse, meas.
Me tamen bas vobis semper debere fatebor,
Dum mihi Castalias Musa ministrat aquas.

Heu quam non iustam trutinat fortuna bilancem,
Quam nullo meritas lumine pendit opes.
Centum forte pedes surgentem ponere turrim
Iusso sunt totidem pacta talenta tibi.
Inserui summis ego totam nubibus urbem,
Et mihi dimidiae non data quadra minae.

Quod celebrata meo Gosolaria carmine vivit,
Conice rectores quid retulere Patres?
Centum Pannonios. C. ha centum. L. plusne? C. quid inquis?
Non tantum? C. minime. L. dimidiumne? C. tace.
forte quadraginta? C. non. L. trigintave? C. nec illos.
Dignum se tantis quid potuere minus?
Tam malus exspectem tam grandia praemia vates?
Dic age quid? C. Tricae quod meruere meae.
TRes laetus cepi, regale numisma, Bohemos.
Garris? C. non certe, magnane dona satis?
O in perpetuos huic urbi dedecus annos,
Et nulla cessans posteritate pudor.
Imo mihi oblatum est hoc summo munus honore,
Nempe per egregios, ceu Iovis arca, viros.
Attulit agrippis ingens pro versibus aurum
Pessimus in Clario Choerilus ille choro.
Hoc isto gratis fuit olim tempore Musis,
Dum suus his nostris sordibus esset honor.
His modo contemptis nugis prudentior aetas,
Vidit quid fulgens utile numus habet.
Quae, praesens ubi res, nil posthuma verba moratur,
Candida non cineres nigrave fama movet.

Quas mihi rettulerit dives Gosolaria grates,
Pro misso, quaeris Gittelidane, libro.
Tres ferme cepi Ioachimos, grandene munus?
Quid plus in votis debuit esse meis?
Dimidio constant quater octo didrachmate versus,
Talia quis pluris carmina stultus emat?

Non ingrata meis Gosolaria versibus, ad me
Tres mittis latum reddita dona viros.
Quid tanta tamen haec opus est ad munera turba,
Quae queat exiguus centupla ferre puer?

E primore tui choro popelli,
Tres nummos mihi tres viri tulerunt,
O quam falsus eram Poeta, quando
Fortes te cecini tenere cives.

Exutis monachos vidi saltare cucullis,
Inter convivas nuper Amoene Lupas.
Nudos dixisses sua reddere sacra Lupercos,
Ni quod pro februa mentula pelle fuit.

Totam te Logicen iactas Physicenque tenere,
Sed peream si scis quid logice aut physice.
Crede mihi non sunt istae dialectica nugae,
Quas cogis pueros edidicisse tuos.
Sed magis occaecans teneram fuligo iuventam
Ne rectum studii cernere possit iter.

Quid fatuum poscis peregrinos vulgus apellas?
Sanctus eas partes hic Furibacchus agit.

Tam pius et sanctus, tam doctus es Attale praesul,
Ut similis fuerit non Petrus ipse tui.
Imo nec agnifero Baptistae cesseris unquam
Tam dura vitae strenuitate tuae.
Nullam hic carnem edit, nullo tu vesceris osse,
Hic vinum fugit, tu pie praesul aquam.
Hic nulla in pluma, nullo tu stramine dormis,
Serica noluit hic, non tibi lana placet.

Romanus postquam petiit Leo tartara pastor,
Glubendas dubitas quis modo captet oves?
Quis nisi non aliis aeque atrox unguibus ursus,
Aut aliquis rapido saevior ore Lupus?

Nullas exsequias defunctae Cotta parenti
Solvit, ob id sacrum constitit ante forum.
Institit uncta manus veteres hunc temnere ritus,
Haereticaque piam mente negare stipem.
Ille suam dudum vectam super aethera matrem
Respondens nihil his dixit egere sacris.
Hic ridens, quae te cepit vesania, iudex,
Hoc mihi quo verum teste probabis, ait?
Tum Latii veniale patris breve monstrat, et inquit,
Sancta ne nos unquam fallere Roma potest?

Turgida Leuconicum promittit culcitra, sed tu
Non eme, circensi stramine farta tumet.

Se caeca in speculo, qui nescio, Cochlea vidit,
Estque sibi simili fronte putatus equus.
Hinc ubi sublato produxit cornua collo,
Se mox aeripedem credidit esse feram.
Ut conspecta domus lento quam tergore vectat,
Sum trux qui castrum fert elephantus ait.
Et dum magnanimo sic grandia pectore spirat,
Armigeri praeceps alitis esca perit.

Cum sis femina tam pusilla, miror,
Quod magnum vociteris Aula scortum.

Teutonico quot quot prostatis Laides orbe,
Et nullum facitis, nudula turba, lucrum.
Quaerite Noriciam festinis cursibus urbem,
Donec adhuc celebris regibus ille locus.
Pauper ubi in Christo numerat duo milia praesul,
Unius tantum praemia concubitus.

Heu quot diebus et quibus laboribus,
A quotque civibus atque rusticis tibi
Corrasus est thesaurus iste, quem male,
Et nequiter libidinose pontifex
Adeo brevi turpique mixta gaudio
Profundis, ille num piae usus est stipis?

Praebuit intento nuper spectacula vulgo,
Punctato ludens Simius alveolo.
Quem mediastinus quidam dum cerneret, inquit,
Tam vultus hominis bestia nulla refert.
Cui prope consistens respondit morio, numquid
Vidisti nudum perfide tu monachum?

Ditem pauper anum iuvenis sibi duxit, et ipsam
Omnes in geniale viros conclave vocavit,
Estque gravi exorsus taliter ore loqui.
Vos cari affines, vos quotquot adestis amici,
Appello testes hac ego nocte meos.
Quod mendax fuerit coniunx, si obiecerit olim,
Hanc nudis natibus me subiisse domum.
Ac simul has picta redimitas sindone partes,
Reiectis pronus vestibus exhibuit.

Iam quater a vetulo surgens Aurora marito,
Aurea sublatis astra fugavit equis.
Hac nostra postquam cessas novus hospes in urbe,
Et tibi me sanctus scribere iussit amor.
Et volui, sed te veritae timuere Camenae,
Seque per hos tacite proripuere dies.
Quantus hic est, nescis, dixerunt Corde Poeta,
Quis velit hunc, etiam doctus, adire virum?
Quem tota Italidum comitatur turba sororum,
Cultior et melior voce lyraque chorus.
Quem, sitam nullo nos viderit ire nitore,
Posse putas risum continuisse suum?
Haec et plura diu causatas ire coegi,
Quaeque colis celeri quaerere tecta pede.
Et, si te vacua post prandia mente viderent,
Ista tibi fari nomine verba meo.
Si potes indocto conviva assistere Cordo,
Vulgaresque boni consuluisse cibos,
Hoc ad se venias coenatum vespere poscit,
Nil videt Aoniis gratius ille viris.

Pessime nobilium deperditor ingeniorum,
Tam celebris labes hic Furibacche scholae.
Quo tuus usque furor rectas bacchatur in artes,
Quoque doces istas barbarus usque strophas?
Has redimet semper nugas tibi tradita pubes,
Et feti partum credet inepta Iovis?
Hoc tu pro moscho divendere pergis oletum?
Pro tali quae sint stigmata fraude satis?

Rauca sophistarum reticent collegia, quando
Doctrinam Christus dat rutilare suam.
Nanque coaxantes nocturno tempore ranae,
Dum matutinus surgit Apollo, silent.

Inimicus esse literis videre hostis,
Tantum trium te literarum hominem dixi,
Et infremis, sed his meus favet Ruffus,
Omnes cui dum literas tribuo, ridet.

Quando Telesphoriana suae ieiunia plebi
Servanda eveheret pastor Iuchus ait.
Haec auctor quondam instituit solennia Christus,
Exemploque tenens sanciit ipse suo.
Et nulla bis totis est usus carne diebus,
Ni semel, id fratrum suasit avara fames.
Quorum eheu nimio est tunc ille coactus amore,
Paschales citius quam decet esse dapes.
Non tamen hoc impune nefas, quia captus eadem
Nocte, trucem subiit luce sequente necem.
Sic omnes quoque discipuli pro talibus ausis
Ultori poenas inde dedere deo.
Quid rides tantum summa quem laude magistrum
Antilutheranus praedicat ordo suum?

Aspicis aurati fortissima bella Georgi,
Artificem fabre picta referre manum.
Haec vetus a multis rasorum est fabula saeclis,
At seram tandem nunc habet illa fidem.
Quod se traiectae monstrum circumplicat hastae,
Romulus est, glutit qui modo cuncta, pater.
Id cataphractus eques fodiens necat ipse Lutherus,
Talia qui supera proelia tentat ope.
Quae iuxta pavitat, Christi est Ecclesia, virgo
Illius in rictum pene vorata feri.
Omnis io Paean et io iam turba triumphe
Clamet, hic invicto concidit ense draco.

Nescio cui cogor reiectus cedere monstro,
Quo tua nunc mittens carmina Corde notas.
Nulli dedecori tibi eram, licet hispida pellis
Horreat, et teneras pungat acuta manus.
Tale sagax nobis tegmen natura creavit,
Nullius ut possent ora nocere canis.
Qui si me patulo ferus insectatur hiatu,
Nil saevos oberit mihi tunc audire latratus,
Artubus est clipeus spinea saeta meis.
Quod sime nimii lacerant sine fine furores,
Sit mihi fas tensa mittere spicla cute.
Quod quoque visceribus me rere fovere venenum,
Non nisi supremo fundere crede metu.
Sed nullis bene nolo feris, nullum infero damnum,
Innocuam praebent scrobsque rubusque domum.
Huc ego perpetuo rursum me tempore condam,
Quando placet signis simius ille tuis.

Quicumque Cordi filius me vel nepos
Vel serior futurus haeres aspicis,
Meis memor velis moneri symbolis,
Quae te bonas iubent amare literas,
Auctore dependere iugiter adeo,
Fugacis observare lapsum temporis,
Habere communes tuas aures, feram
Compescere iracundiam et loquax labrum,
Tegere pudenda, stare promissis tuis,
Terrena conculcare, quatenus licet
Famelicae mortalitati obsistere.

Quis me nobilitarit et haec insignia Caesar
Sanxerit, irridens Pacidiane rogas,
Falleris, ut nequeo, sic nobilis esse recuso
Illo, quo credis te tamen esse, modo.
Nullo collatore venit, virtute parente
Nascitur illustris veraque nobilitas,
Et perimente cadit vitio, nunc aspice quot sint,
Et qui, quos claros efficit illa, viri.

Hunc illi tribui non indigneris honorem,
Debet eo victrix Pentesilea coli.
Imo triumphali fuerit dignissima curru,
Nam tantum subigit fortior illa patrem.

Non magis inde tui vires mihi praesulis effer,
Quem scortum subigit Pentesilea suum.

Non veto poturum, quoties hunc retraho, Stossum

Parce obsecro quod te meis in literis
Hypocritam vocaverim, quia nescio
Quonam modo mihi volenti dicere
Hippocratem, hoc subincidit vocabulum.
Hunc melius errorem novi mores tui,
Quam quisque culter aut stylus, correxerint.

Ter tibi promisi, volui quoque scribere Porci,
Ter frustra coeptum penna reliquit opus.
Scilicet egressae nuper mea limina Musae
Quam dederant secum surripuere lyram.
Et medicam donans mihi pro fide pyxida Phoebus,
Altera nunc, ait, haec munera sume tibi.
Si crudus stomachus, si languet debile corpus,
Praesentem poscas, non tibi carmen, opem.
Quam si ferre tibi nequeo, promittere possum,
Hoc medicum facile est quemlibet esse modo.

Tam studet augendis tam sordida et invida rebus,
Auferri pulices ut gemat Ida suos.

Quod mihi tres dederis frumenti forte quadrantes,
Et silvae fasces sexve novemve tuae.
Vis Maecenatem vis Augustumque vocem te,
Ac servatorem praesidiumque meum.
Ista meus dudum sibi nomina Sturtius ille
Vendicat, in seros dignus habere dies.
Qui tristes studii perculsus amore camenas
Adiuvat, et larga dat sua dona manu.
Grande dat argentum doctis, et grande dat aurum,
Atque suo meritos auget honore viros.
Hunc ego dum vegeto calet istud sanguine pectus,
Ardua, quae meruit, gratus ad astra veham.

Quisquis conceptum Mariae celebraverit Abbas,
Perpes in officio permanet ille suo.
Quid subsannantes me deridetis amici?
Forte quod haec, levis ut fabula, verba sonent?
Sic docuit plena nuper Maternus in aede,
Creditis hunc tantum dicere vana virum?

Quinquaginta uni iuncti duo, Mannus et Hector,
Aequivalent, triplici nec tamen aere merent.

Georgium quicumque Sturtium voles,
Hic pendulum trahe sobrius funem, sed heus,
Has candidas Libethridum noris fores,
Apage nigrum, quisquis venis, hinc hospitem.

Candida musarum, qui pulsas, limina noris,
Si niger aduentas, hinc procul hospes abi.

Haereticum populo traducis Paule Lutherum,
Et comburendos illius esse libros.
Quos tamen haud unquam te conspexisse fateris,
Talia cordati sunt tua verba viri?
Quam te tota, vide, sic fatum concio ridet,
Plus ne profana sacro praesule turba sapit?

Quod tenues Phoebi citharae anteferebat avenas,
Non ita vesanum Tmole stupesce Midam.
Peius iudicium iam Barbara Croca ferebat,
Atque adeo quidam, quem tenet illa, Babys.
Ipsos Germanis ausus praeferre Polonos,
Auriculas stupidum miror habere suas.

En quo pelliceus tollit se cento tumore,
Arboreo fartum vellere forte putas.
Erras, fabrili turgens distenditur aura,
Qui facili punctus mox residebit acu.

Pax tibi, sacrificus dixit fera castra sequenti,
Ille subindignans ceu male dicta tulit.
Moxque ait, et pereat tibi purgatorius ignis,
Qui te, non secus ac me mea bella, fovet.

Si, quae litum quondam tulit sacerdotem,
Beata, quod vulgo loquuntur, est aluus,
Ter millies tua est beata Priscilla.
Et adhuc novas Fabulle nuptias quaeris?

Communes sapidi locos Philippi
Aeterno madidos cedri liquore
Summa quam potes eleganter arte
Mox compinge polique levigaque,
Et picta tege pelle, sericisque
Auratum mihi ligulis adorna.
Monstranti insuper affabre Minerva,
Aibis stipa oneraque margaritis.
Nam quales liber hic opes recondit,
Tali debet et eminere cultu.

Se confessa nothum dixit peperisse Lycoris,
Quem natum coniunx crederet esse suum.
Hac grave lege scelus glaber aufert frater, ut illud
Erranti dicat quomodocumque viro.
Ut non iniustus fuerit quondam ille cohaeres,
Divisae contra fasque piumque rei.
Illa reversa domum plorantem forte puellum
Repperit, hinc subitos est meditata dolos.
Innuit astanti larvam simulare marito,
Pelliceum vertit protinus ille suum.
Ac malus, inquit, ubi est, hic qui modo vagiit, infans,
Ut mea pertractum, saevus in antra vorem?
Tum gremio illa suo pavitantem abscondit et inquit,
Hinc apage, non est filius ille tuus.

Aspicis horrendum distorto Memnona vultu,
Transuerso et gladio terribilique sono,
Et sua iactantem stupido magnalia vulgo,
Quam valeat forti corde, potente manu.
Fanti crede viro, verissima singula narrat.
Ter centum, solus, non timet ille viros.

Sic cinctus gladio vincet cacodaemona Memnon,
Si verum est visam quod fugit ille crucem.

En enixa duos habet Heliodora puellos,
Pulchra Lini coniunx sed tua nata Fabi.
At nec factus avus, quemquam nec habere nepotem
Diceris, hoc verum qua ratione putem?

Quare papicolae calvo sint vertice mystae,
Aoniis dicam vis tibi Schalbe modis?
Vidit caeligenam Sathanas afflamine Christum,
Verbum discipulis indere forte suis,
Quo post magnanimos illi vicere tyrannos,
Totque retraxerunt e Phlegethonte viros.
Indoluit, lectosque suos dimisit alumnos,
Qui sererent falsos in pia corda dolos.
Hos quoque dum diro pronos afflaret hiatu,
Excussit summos halitus ille pilos.
Tale dehinc haeres testans successio factum,
Illa glabret adhuc impia parte cohors.

Ecce tibi sparsi veniunt per tempora cani,
Incipis in senio candidus esse tuo.

Conspicuo doctus verbi splendore coruscas,
Ex hac vel sola, si nullo stemmate, causa
Cognomen possis dignus habere tuum.

Si validos feruas, solidasque, ut credere, dentes
Si non fers aliquam, quin hoc utare, salutem,
Tunc eadem quivis numina tonsor habet.

Ut divae promissa tuae, vis, munera ponam,
Non volo, cur? dentes perdere nolo meos.

Dum contionaretur ad populum Iuchus
Incredulos redarguens Lutheranos,
Quod non suorum constituta maiorum
Ieiunia antiquo tenore servarent,
Quo nam ad futurum pascha gaudio, dixit,
Fruemini, quam habebitis voluptatem,
Iam quoque, carne, bis die saturi ventres?
Nos qui, probata turba, Romulo patri
Solis fabis, et piscibus, merisque herbis
Nunc vescimur, sacram colemus hanc lucem
Laeti fideles, et novis cibis, nempe
Solennibus pernis, litisque scriblitis,
Aliisque festivae cuppediis mensae
Avidi incitatam explebimus stomachi orexin.
Huic immolatus Pascha numquid est Christus?

Tecta Lyce tenui redimit sua tempora peplo,
Et plus quam medio vertice nuda coma est.
Esse quid hoc aliud credam, quam femina quod sit
Inferius, supera virgoque parte Lyce.

An quis tuam futuat proteruus uxorem,
Ignoro, non eam osculatur est certum,
Tam longus incurvusque nasus est illi,
Et tam tibi porrecta labra proturgent,
Ut praeter unum te Labro, id queat nemo.

Rustica conscendit noctu fenile puella,
Hanc sequitur poscens dulcia furta puer.
Te misere feriam me nisi linquis, ait.

Computruere mali cunctis cecidereque dentes,
Quot quot adhuc votis me coluere suis.
Hoc igitur mihi quae finxit vesania numen,
His ut me medicam ferre putetis opem?

Incepere tui quondam putrescere dentes,
Dentiferae factus cultor es inde Deae.
Nunc exarmato cum sis edentulus ore,
Quae fuerint divae numina fare tuae?
Annua iam poteris festae solennia lucis
Temnere, nec certas adnumerare preces.
Nec stata marcescens opus ut ieiunia serves,
Nam nihil amplius, haec quod tueatur, habes.

Qui te Clementem quondam baptista vocavit,
Indidit Euxinis is quoque nomen aquis.
Et simili immites Parcas ratione sorores
Dixit, et Eumenides sub Phlegethonte deas.
Sic quoque de claro tenebrosum lumine lucum.
Nil quia te dignum vox ea falsa sonat.
Quod tamen exiguo faciet correcta labore,
Coniungant primas si duo puncta notas.

Excudenda mei vis ut monimenta sodalis,
Commendem paucis concelebremque modis.
Non opus est, auctor titulo si proditur Hessus,
Omnis in hoc vatum nomine fama nitet.

Romani quoties meminit plebecula patris,
Iactas cum tanto te cubuisse viro.
Id, velut ingressus sanctorum sancta sacerdos
Tum fueris, laudi ducis Auite tibi.
Qui tamen hoc magis es pollutus nomine, quam quae
Surgit ab immundo sordida scrofa luto.

Forte tricenta volens dixit tringenta Caballus,
Et se rhetorico credidit ore loqui.
Cuius ut a docto monitus vitii esset amico,
Hoc quis censorum est tempore finis, ait.
Ipse quibus nescit Romane dicere Christus,
Quis pudor est errans si reprehendar homo?

Ditior hac vivit quam Fuccharus urbe Caballus,
Plures quam poterit dicere condit opes.

Quae dea? Virtutis sum filia Gloria. Qui grex
Ille? petitores, improba turba, proci.
Cui nuptura faves? omnes fastidio. Quare?
Clam quia matre viro nubere nolo mea.
Quem dabit haec dignum complector grata maritum
Perpetua (fugiat me licet ille) fide.

Cum bibulus tota potasset nocte sacerdos,
Dormiit in medio mane Saburra sacro,
Dumque moneretur, calicem mox prendit, et inquit,
Hunc tibi, quantus amor, praebibo Laeda scyphum.

Funiger ille pater, qui tanto iactat hiatu,
Servatae superas virginitatis opes.
Foedo deprensus tauri rivalis in actu,
Vix celeri evasit turpia busta fuga,
Sub quo nunc magnus relligione vir est.
Cernere non una est homines ratione vocari,
Et sua spirantem munera ferre Deum.

Quod tribus oppletam Labrax bibit haustibus urna,
Electus magna praesul in urbe sedet.
Haec una est virtus, qua tanto dignus honore,
Prae tot reiectis ducitur ille viris.
Nam Paulina diu cessavit regula, cui qui
Congruit, haereticum mox sibi nomen habet.

Quaerendas ad opes secors est filius, at si
Vis, dicam, mores, mutet ut ille suos.
Qua ratione rogas? sacrum mittatur ad unguen,
Et nullae cupido divitiae sat erunt.

Obtulit Aonio mecum contendere versu,
Apparens totam Fronto vorasse Claron.
Assensi, et data mox afflato charta Poetae,
Materia est, doctos non amat aula viros.
Non mora, perfectum est facili mihi distichon orsu,
Dum meditans ungues exedit ille suos.
Hinc madidum rapiens calamum veniente furore,
Quantam habeant primam, doctus et aula rogat.

Paucos ante dies tuos videbam
Iam iactae similes nivi capillos,
Indum qui modo nigricante lignum,
Idaeasque pices colore vincunt.
Ut qui nauta prius Charon fuisti
Atris ipse comis puteris Orcus,
Omnem confuge Pertinax ad artem,
Canos, non senium potes morari.

Magnas et multas pistor locat Ursulus aedes,
Qua, cum nullus ei det bona census, ope?
Paruos et paucos vicinis reddere panes,
Quanta etiam fuerit missa farina, solet.

Victorem quidam laudavit forte Lutherum,
Audiit hoc, et atrox taliter Aulus ait.
Producta haereticus scriptura certat, et instat,
Hac nos maiores conditione sumus.
Non habet ille alios praeter sua biblia testes,
Sex nos librorum milia proferimus.

Romanum emisti breve multis Glauce selibris,
Tu tamen id parvo stultus habere putas.
Si sexcenta forent appensi pondo sigilli,
Ipse datum pretium reddere forte velim.

Annua solenni dum baptisteria ritu
Ebrius in plena poneret aede Canis,
Et solito vellet de more inflare, pepedit,
Inque sacras vomuit prandia pronus aquas.
Dic mihi care Deci, dic optime Clerice, numquid
Talis se dignum bestia nomen habet?

Quod numerem digesta libris Epigrammata, ridet,
Et nugas tanti non ais esse meas.
Vendentes numerant pyra, poma, nucesque propolae
Vilia plus illis carmina nostra putas?

Nuper ad Elysios migravit Batrachus hortos,
Quem vivum fratres occuluere sui.
Hunc pater ut vidit, stupuit Franciscus, et inquit,
Exstat adhuc sectae funiger ordo meae?
Tam plenus nostri est, respondit Batrachus, orbis,
Ut plures habeat nullus Hymettus apes
Cur igitur post multa unum te saecula cerno?
Insignis quino stigmate divus ait
Tunc ille, hoc inter tot amicta examina cultu,
Solus ego in Christum credula corda tuli.
Cetera Romanum veneratur turba Bahalem,
Illud ubi renui, me necuere, scelus.

Lecta tua est nobis divine Bohemia vates,
Et quod ad Aurbacchum concomitatur opus.
Hei quantum e sacris traxisti fontibus haustum,
Quam plenum dexter pectus Apollo dedit.
O stupidos homines, o barbara tempora, quae non
Talibus ingeniis muneribusque favent.
Fausta sub Augusto si te Lucina dedisset,
Proximus a primo crede poeta fores.

Venit, et in solo tecta rogavit agro.
Quem repulit plenos causata marita grabatos,
Quid faceret? longum nix nova sparsit iter.
Proxima pistrini domus adstitit, hac quoque luce
Extracto tepidus pane ibi furnus erat.
Huc miser exserto tacitum se condidit ore,
Et pernox aegre pertulit hospitium.
Huc pactam monachus perduxit forte puellam,
Culceque, depositis vestibus, egit opus.
Tum vigil obscuro mox hospes coepit ab antro,
Inflata ad numeros increpitare tuba.
Territus aufugit pater, et sua pallia liquit,
Hinc factam tubicen nunc gerit ille togam.

Francobergiaca Marpurgum forsan ab urbe,
Iam medium faciens siste viator iter.
Sparsaque sub dextro magalia respice monte,
Quae gelidis parvus Bestava lambit aquis.
Appellat veteris Simesusas nomine pagi,
Proxima qui circum rura colonus arat.
Hic humiles, fateor, sed inanes labe parentes
Hic quadrupes repsi puer, haec per prata cucurri,
Et teneros egi per duo lustra dies.
Non procul uberibus fons ultra profluit undis,
Et sua sublimem faciles in sacra tulerunt,
Unde novus levibus ludo poeta modis.
Est quo iam celebris toti patet Hessia mundo,
Sat mihi si patriam noverit illa meam.

Care vale Sturti, dulcesque valete sodales,
Totaque Gericolae musica turba scholae.
Hinc ego Saxonicam migrans proficiscor ad urbem,
Quam rigat Hercyniis perfluus Occar aquis.
Incluta magna nimis Ducibus quae nomina praebet,
Qui fera nunc isto bella sub axe gerunt.
Det melius fautrix mihi ibi Rhamnusia fatum,
Quam simili claris hactenus arte viris,
Falsaque dicatis vani praesagia vates,
Imo meo tandem dives honore colar.

Quem fers alte Gigas? torquentem sidera Christum,
Quo nam? qua dignos se videt ille viros.
Hac ergo quid ab urbe sugis? mala turba coegit.
Quae? sub hypocriticis vestibus uncta cohors.
Hos ego praecipua sanctos pietate putavi,
Non magis est expers relligione genus.
Nonne colunt pleno quem iactant semper in ore?
Non, sed regnantem Romula in urbe Bahal.
Cur? quia tranquillae pigra confert otia vitae.
Quae dabit aeternus, sunt potiora Deus.
Plus rata venturis illi praesentia curant.
Hanc habet in superos istane secta fidem?
Non aliam. Tamen haereticum damnare Lutherum,
Non dubitant? pius hoc nunc homo nomen habet.
Vera putas igitur quod sit doctrina? profecto,
Ipsa dei magnus verba propheta docet
Cui dociles adhibe, tibi consulo, credulus aures.
Hosque Epicureo de grege linque sues.

Futura quondam verba iudicis Christi,
Ego esurivi et vos cibum negavistis,
Sitii et nihil dedistis ut biberem, dixit,
Veni ad meas aedes, et unico verbo
Te prode, sat tibi superque depromam,
Anniculum petasonem, et integrum ventrem,
Danique suffitas ad haec bovis carnes,
Et optimo te liberaliter Zytho,
Donec vomas inebriatus, opplebo.
Qui honestius, quite suavius tractem?

Quod liceat multis unus centussibus Assis,
Non ideo frontem sic caperato tuam.
Tam valet, ut, si mille etiam sestertia soluas,
Non habeat pretium carior ille suum.

Unicus Anticrati vacuo dens haesit in ore,
Molli luxatus qui modo pulte cadit.
At constringentem gingivas ille farinam
Vendit, et hac magnas merce coegit opes.
Sic non falsa patet docti sententia Plini,
Mendaces medicos plus rude vulgus amat.

Ecce duas claves Romani insignia Patris,
Vis cuiusnam sint symbola scire rei?
Haec aperit Stygium, claudit caeli altera limen,
His illuse diu Teutone quando sapis?

Quando videbaris, quem docto provehis ore,
Dictanti Christum credere mente deum.
Nostra ter adscriptum dixit tibi litera Salve,
Et mihi dilecti tunc vice patris eras.
Nunc ubi Romanis blandiris hypocrita larvis,
Accipe perpetuum Blandiciane Vale.

Qualis Erasme tua est haec Spongia, qua modo cum te
Abstergis, non ut, candidus, ante nites?
Imo per abstersos livorem contrahis artus,
Ut minor indecori gratia deinde tibi.
Aspersa satius fuerit, puto, labe notari,
Quam tali te sic emaculasse modo.

Appellata meo domino sum Spongia, verum
Lectori populo tetrica spina vocor.
Ut cuius dura confessus cuspide nuper,
Concidit Hutteno stemmate clarus eques.

Raptor es, et potor, superum contemptor et aequi,
Usuraque tuas congeris Hector opes.
Scortaris, dirum male dicis, et omnia iuras
Persacra, praefractus terribilisque tumes.
Gallica praeterea te vexat psora, quid ergo est
Quod non nobilibus connumerere viris?

Caeca quod urinas discernat femina, credis,
Te prorsus stupidum Simpliciane puto.

Funigero peccata fatens virguncula fratri,
Cum trepido coepit pauca timore loqui.
At mox in mediis reticens sermonibus haesit,
Quam sic exhortans sanctulus ille monet.
Dic, age, ne pudeat, quicquid mea filia nosti,
Omne licet tuto nunc aperire scelus.
Tunc ait, hesterno vestrum sub vespere patrem,
Cum domina vidi concubuisse mea.
Hic tetrico indignans Vae , dixit hypocrita, vultu,
Talia de casta virgine verba tace.
Divus ab excelso fuit hic Franciscus Olympo,
Cuius sub nostris est soror illa togis.
Is solet (intenta quoties nos mente precamur)
Consolans servis numen adesse suis,
Quisquis erat, tum virgo, suum femorale reliquit,
Hac num fas divos credere veste tegi?
Est, ait ille, cave digitis ne forte profanis
Id temeres, sanctae sunt quia relliquiae.
Quas in nostra pio cras templa feremus honore,
Has sterilis, dum vult gignere, turba colit.

Sacrum citati ad iudicem sacerdotes
Certam dabant pro scortulis suis mulctam ,
Quos inter ut quidam senex diu nullam
Se concubinam habuisse diceret, indignans
Iudex ait, si non habes, tibi procura,
Non est suis fraudandus aureis praesul.

Quid me magne manu nequiquam mittis Erasme?
Sum domini, nescis? non tua, serva Dei.
Qui, scio, perpetuam quod me sibi vendicet, et tu
Convictus plagii percutiare reus.

Squamigerum pavit Babylonia turba draconem,
Et sibi praesentem credidit esse Deum.
Cui post dirupto letalis pulte moreti,
Interpres regis fata propheta tulit.
Romana tamen is tandem redivivus in urbe,
Exhausit cunctas totius orbis opes.
Sed quem fulmineo nunc vindex ense Lutherus,
Sub Stygias iterum praecipitavit aquas.
Hac graviter pressam qui terram peste repurgat,
Infami dignum dicitis esse rogo?
Quae vos impietas, quae vos insania cogit,
Tam bene promerito tam male velle viro?

Exuit accitas contemplaturque puellas,
Hic quidam cingens ilia fune pater.
Non novus ut studeat Iunonem pingere Zeusis ,
Gentilem sanctus non colit ille deam.
Contemplativae, quam fert se ducere, vitae
Magnus, ut hoc faciat, suspicor, urget amor.

En iterum indutus lugubri veste sacerdos,
Octobres celebrat manibus exequias.
Aeternam requiem resonant sacra templa, micantque
Ceratae circum nigra feretra faces
Fert pia lucentes varium plebs munus ad aras,
Et quas quisque potest dat miseratus opes
Argentum, panes, vinum, farcimina, pernas,
Quae mox lascivae sunt alimenta gulae.
O plus quam stupidam sine corde et lumine turbam,
Cui non Belis adhuc prodita crypta patet.

Hanc Charites, Genius, Venus, et Tritonia sedem,
Et placidus posita Mars feritate colunt.
Scilicet hos omnes uno tibi corpore praestat,
Debenia clarus gente Sifridus eques.
His qui numinibus dignus conviva videris,
Hospes ades noster, cetera turba vale.

Visa foris stupidus miraris moenia, quid si
Ornatus videas interiora mei.
Et magis his omni morum et virtutis honore
Cultum conveniens experiaris Herum?
Nullius Alcinoi similes contenderis aedes,
Et renuas si te Iuppiter ipse vocet.

Heus quisquis hac iter viator intendis,
Subsiste, dum brevi morabor affatu.
Equidem Sifridum a Deben arbitror nosti,
Suae perenne nomen et decus gentis,
Adeoque cunctarum integro orbe virtutum
Mire absolutum, comiumque festiva
Morum suavitate praeditum heroa?
Is hane gravi pulcherrimam domum sumptu
Sibi suisque heredibus posuit primum,
Deinde laetis candidisque convivis.
Quicumque talis hospes advenis intra.
Similem tui gratissimus dominum offendes.
Cui factus adsessor suam Iovi mensam
Sines, propinantemque negliges Heben.
Illud volebam, nunc ubi voles perge.

Dum prohibes ortum populo illucescere Christum,
Atque piis quaeris damna necemque viris.
Ut subito illapsi percussus fulminis ictu,
Amittas oculos, saepius oro, tuos.
Sic tamen ut quondam committens talia Paulus,
Ut vera, velut hic, erudiare fide.
At suus hunc patria zelus prolege repurgat,
Tu furis ut saluas contuearis opes.

Qui tam doctus, Erasme, et eruditus,
Tam sollers, sapiens, catus, disertus,
Praesenti omnia iudicas Minerva,
Et certa Tenedi secas bipenni,
Tam te desipere haud puto atque falli,
Ut non, quod modo desinente nocte
Omnia femina, vir, puer, puella
Novit, Romuleum scias tyrannum
Esse ipsum Sathanan et Antichristum.
Quare, si bonus, integer, fidelis
Vis dici, et simul esse Christianus,
Non istis nebulonibus cohaere,
Iniustam neque contuere causam,
Venali eloquio, quod ipse Christus,
Ut sancto populo patrocineris,
Tam largo tibi dat benignus imbre.
Te maior licet, eloquentiorque
Orator fueris, vel alter ille
Forti traxeris Ogmius catena
Omnes, quas tua lingua mulcet, aures,
Persuadere nequis, quod hi Nerones
Sint Ecclesia, quae sit audienda,
Dum per fasque nefasque mille technas
Commentantur, ut omne ubique regnum
Sub vires subigant suas, et ipsum
Sic evangelium docent coluntque,
Optatum faciant ut inde quaestum,
Lucrosasque negotiationes.
Et quoscumque pie vident fideles
Insanis odiis, fero furore,
Condemnant, abigunt, necant, trucidant.
Tandem lucida veritas patescit,
Cui nullus Balaham potest nocere,
Ter centum licet id velint Balachi.

Quo me respiciat, quaeris, Rhamnusia vultu,
Quoque suae positum voluat in orbe rotae.
Integer est annus, bona dum me fama levavit,
Nec me quis medica clarior arte fuit.
Exhibuit dignum cedens mihi consul honorem,
Et mea non parvo res fuit aucta lucro.
Donec rasa cohors sacrae ad solennia cenae,
Confessi populi credula corda tulit.
Haeretici me discipulum mentita Lutheri
Peruersa nullum credere mente deum.
Hinc ego carnivorus nebulo, malefidus Iudas
Despuor, infesti femina virque mihi.
Ac omni refugit me plebs cane peius et angue,
Et media tutam vix sinit urbe viam.

Diceris hac, sed non bene, commissarius urbe,
Verum, prima sit ad syllaba, nomen erit.

Si de tam claro, quod iactas, sanguine prodis,
Quid faciem foedat lurida lepra tuam?
Multaque per scabrum phagedena est psoraque corpus,
Obscuri certae sanguinis illa notae.

Haec quae nobilitas tua? tot conviximus annis,
Et de qua genitus nescio stirpe venis.
Nec te de claro scivissem stemmate, ni tu
Dixisses, gentis nomina fare tuae.

Quid, quod, commissus mihi dum conviva recumbis,
Me clausis nivens intueare genis?
Forte nigrae tenebris quia caligantia mentis,
Candorem nequeunt lumina ferre meum?

Annua stigmatici, video, solennia Divi
Concelebrat festis aemula turba sacris.
Nunc tibi de sancta cedendum sede, tuique
Linquendum patris est optime Christe latus.
Nam te maius habens hodie ille cucullio numen,
Noster apud superos conciliator erit.
Imo divini titulo decoratus honoris,
Ipsemet accipiet vota precesque deus.
Vae nunc haeretico cum complice plebe Luthero,
Quos feriens huius Veiovis ira teret.

Nos fers haereticae favere sectae,
Et sacris operarier diebus
Contra Romulei statuta patris.
Mentitur mala fama, feriamur,
Nanque ex omnibus his, quot ipsa sanxit
Consuetudo et ephemeris notavit,
Nullum praeterit hac in urbe festum,
Quin cessemus et otiemur, imo
Ludamus simul et simul bibamus.
Quare tam gravis hinc cave reatus
Nos falsa insimules opinione.
Romani sumus Alde Christiani.

Sex una monachi dum consedere latrina
Coepere aerumnas commemorare suas.
Quod mala ridenti facti essent fabula mundo,
Nullus et ipsorum relligionis honor.
Quos solans pater, o cari, inquit, fidite fratres,
Vivit adhuc ultor, qui videt illa, deus.
Ille suos ex hoc nos tandem stercore seruos
Tollet, et haereticos merget in ima viros.
His dictis subito subtus tabulata fragore,
Atque simul putres increpuere trabes.
Subsidensque trahit miseram structura ruinam,
Et liquidis foriis obruta turba natat.

Quid fatuum trepidas iungi tot sidera vulgus,
Deucalionaeas quae minitantur aquas?
Illius auctores qui nam rumoris habentur?
Scrutantes caelum dicis et astra Sophi.
Quis furor est mendaci homini falsisque libellis,
Plus quam veridico credere velle deo?
Illius aeternum non vis admittere verbum,
Talia sed facili somnia mente rapis.

Sancte tuum quidam dum nomen Papa videret,
Pro Clemens demens legit ineptus homo.
Non ita magnus is est error, si consona vita
Illud, ut est similis litera voxque, refert.

Si quis Daedalea faber bipenni
Sculptor Praxitelesque Phidiasque
Vis artis specimen tuae exhibere,
Ingentemque tibi referre summam.
Festino propera aduolaque cursu
Huc ad funigeros cuculliones,
Qui magnis modo sumptibus volentes
Instaurare novam sibi latrinam,
Nullos esse queruntur architectos
Qui digno fabricam struant paratu.

Quod nemo me, nisi literati pauculi,
Probet, obicis, turpem velut famae notam.
Sed stulte nescis summa quod sit ista laus,
Si quis probatis approbetur a viris.
Perge ergo quantumvis mihi inviso obloqui,
Non est bonus quem tu et tui similes amant.

Nulla tibi ad gelidam quereris fore pabula brumam,
Et nimia vitulam tabe macere tuam.
Mitte, et mox paucis vacca diebus erit.

Serica promisit sterilis mihi munera Dorcas,
Si clausos facerem gignere posse locos.
Curavi, peperit, promissas exigo vestes,
Illa meam ridens inficiatur opem.
Seque sacrat arum per plurima vota sororum,
Et iuges gravidam fert peperisse preces.
Fecundans procul hinc omnis medicina facessat,
Hoc Monachae possunt si dare membra modo.
Iam nihil inventos apud has in stercore foetus
Suspicor, a divis hos petiere suis.

Muneris Hanno tui vetitam cur suspicer usum?
Quae commisisti crimina, quodue scelus?
Tam crassis manibus tam parvos fingere panes
Qui potes, insignem te reor arte virum.

Audio Noricium te dulcis amice senatum
Felices utrinque viri, tu cui licet inter
Cordatos homines vivere et esse pio.
Illi, qui summum, quem fert Germania, Vatem
Se penes aeterna non sine laude fovent.
Interea, ingenuo quod Christum corde fatetur,
Hic miserum Cordum frigida saxa terunt.

Quod mille hydropicos uno curaveris anno
Dicis, et id credit stulta corona tibi.
Si verum est, alter fieri potes Alcime Cosmas,
Ut qui gratuitus sis inopum medicus,
Nam quod ab his nullum tu ceperis omnibus aurum,
Testatur lacerae plurima rima togae.

Quemvis in triduo promittis pellere morbum,
Forte quod hinc quarto vis properare die.

En iterum hoc anno submersa Erffordia sidit,
Sub Stygium (sic fers impia turba) chaos.
Et, qua tanta prius fuit urbs, mera sulpura fumant,
Et picea surgens nube mephitis olet.
Hinc ille est toto qui iam vapor halat in orbe,
Et ferrugineos solis obumbrat equos.
Scilicet hanc mala plebs foedo pro crimine poenam,
Haereticum quod sit dogma secuta, dedit.
Omnia quae fingi possunt mendacia fertis,
Ut verus Christi conticeatur honor.

Tam manifesta queunt nunquam mendacia dici,
Quin hic qui credunt talia semper erunt.
Invisum contra dum sint modo ficta Lutherum,
Et, ne sancta fides hac micet urbe, iuvent.
Omnia seria sunt, est unus, fabula Christus.
Hunc hodie profitens cras abiture vale.

Num nova fingis adhuc stultae miracula plebi
Sermocinator impudens.
Hoc cum te toties falsi convicerit anno
Secus docens tandem fides.
Non durabile, quod firmant mendacia, regnum est,
Fictaeque fabulae struunt.
Quae quia iam toto, sic vult Deus, orbe patescunt,
Micansque lucet veritas,
Vana superstitio cadit, et fanaticus error,
Et mentiens hypocrisis.
Parce leves igitur nequiquam perdere voces,
Scimus rapaces vos lupos.

Unde sit ille rogas iam toto fumus in orbe,
Qui rutilos tingit sanguine solis equos?
Scis quem lustralem Pater urbis struxerit ignem,
Quoque pios manes usserit ille foco.
Hic modo divini restinctus flumine fontis
Fumat, et hinc implens cuncta mephitis olet.

Factus ut incoleret caeli consortia divus
Sex fisco est pactus Benno talenta tibi.
Nunc tria cum dederit, sed adhuc tria debeat ille,
Quem medium faveas dic mihi Papa locum?

Cum divus celebri Benno effoderetur in aede,
Inventae pueri sunt nisi relliquiae.
Quid rides? superum nulli dat Christus Olympum,
Ni fuerit factus parvulus ante puer.
Divus Benno ad Emserum.
Saeve quid in sanctum ferues Emsere Lutherum,
Quid vomis infami dira venena libro?
Nulla est impietas, nulla est blasphemia crede,
Stultitiae fatuos admonuisse suae.
Et quasi divino numen honore colunt.
Me, quod scis, homines hominem genuere parentes,
Qualia sunt vobis membra, fuere mihi.
Ergo suo cura reddantur ut ossa sepulchro,
Meque mea liceat posse quiete frui.
Et tu tabificum tandem de pectore virus
Pone, nec heroas livide perde tuos.

Maxima Bennonis populo miracula narras,
Ut modo tot sanos fecerit ille viros.
Si non falsa, quod es solitus, mendacia dicis,
Tunc quoque te Misnae Calve fuisse velim.

Ut claudos reparem tibi me petis Aeole gressus,
Ipse, vides, expers neruis ac putida tabes,
Exanimes quo quam non queo ferre pedes.
Quin empta multis ope milibus, hanc modo sedem
Conscendi, et numen tu venerare meum?
Salvificum potius sapiens pete, consulo, Christum,
Quis furor est tantum me coluisse deum?

Stulte tuos ut Benno pedes petis Aeole curet,
Imo pete insanum curet ut ille caput.

Aeternam requiem qui dem tibi? quam queror ipse,
Non istos inter Stentoras esse mihi.
Qui me continuo miserum clamore fatigant
Ut resonans fuerit gratior Aetna domus.

Quisquis ades signis et nutu fare precator,
Nequiquam voces audio, crede, tuas.
Iugibus obtusae surdent clamoribus aures,
Hac mihi quos multus Stentor in aede sonat.
Esto quod audierim, tua sunt tamen irrita vota,
Quae mihi das unus numina Christus habet.

Te quoque, quod dixi tibi praescius ante prophetes,
Despiciunt domini reiciuntque tui.
Id magis hoc miror, quod verbi maximus hostis,
Et perromanans antilutherus eras.

Electus, sed qui renuit diademata, Caesar
Hac pius ille cubat Dux Friderichus humo.
Omnibus insignis virtutum laudibus heros,
Excellens aevi fama decusque sui.
Credula quo Christum Germania Principe cepit,
Quamque diu pressit pessima Roma fidem.

Hic situs ille pater patriae clarissimus heros,
Incluta Saxonici laus Friderichus agri.
Aspicis aeratum, vulgare toreuma, sepulchrum,
Invitus tamen hoc accipit ille decus.
Quod si pro merito digne tegeretur honore,
Aurea et ex gemmis lucida tumba foret.
Tranquillam retulit sic vita, ut nomine, pacem.
Qua nullus melior laude triumphus erit.

Tandem flere tuum pia me plebs desine patrem,
Et noli, quod sis orba relicta, queri.
Ecce mei similis post me te suscipit haeres,
Aequali dignus frater honore coli.
Nobile cui sua dat, ceu pax mihi, gratia nomen.
Post hunc qui referat dulcis utrumque nepos.

Stulte quid alloqueris, responsa quid expetis hospes,
Supplice quid frustra me venerare genu?
Mortua sum, quem tu me rere, illius imago,
Egregium Lucae, sed properantis, opus.

Nobile mixta cui dat pax et gratia nomen,
Civibus invisus qui potes esse tuis?

Nullus in edendis modus est finisque libellis,
Usque novis aliis omnia plena scatent.
Ut non tot cerasis veniens Quintilis abundet,
Plura nec Augustus sub cane pruna ferat.
Nec tot in apricis erucas frondibus unquam,
Aut Maio vermes videris ire solo.
Si quotus est lector, tam multus debet et auctor
Esse, suum scribens dat quoque Cordus opus.

Consessura Cadum semper petit Arria, quare?
Nequitias lapidi vult numerare suas.

Heredem Monachum caelebs Antonia scripsit,
A quo nunc medicam languida poscit opem.
Quae vestra in sanctum est haec diffidentia patrem?
Non sinet hac illam, credite, febre mori.

Venerat huc quidam vicina pulsus ab urbe,
Ob certum facinus nescio quis rabula.
Quem postquam comitans profugum torqueret egestas,
Qua rabidum pellat cogitat arte malum.
Forte iacet posito lacer hic herbarius orbe,
Quem legit et medicam mox profitetur opem.
Illico ceu fatuae viso bubone volucres,
Stipat honoratum maxima turba virum.
Missa ferunt passim vetulae urinalia sagae,
Et novus it magnum rumor adesse sophum.
Quid iuvat externa peregre regione vagari,
Totque annos varijs invigilare libris?
Huc ades, et paucis quod vis potes esse diebus,
Magniloqua tantum grandia voce tona.

Hos peccare putas, qui tam sua corpora curant,
Ut medica servent et tueantur ope.
Atte continua sic ebrietate gulaque
Dum perdis, sanctum quod facis Apher opus?

Exceptura novas Emseri charta lituras,
Quo potuit tales extulit ore sonos.
Ne merdis temeret me caper ille suis.

Quod nihil Emserus quod recto consonat edit,
Sed nisi quae furiunt frivola scripta, stupes.
Sic agitans hominem livorque podagraque cogit,
Et simul instructrix edocet impietas.

Tabida semestrem mactavit Lucia porcum,
Quem pavit tantum stercore parca suo.
Tres habet haec eadem gallinas, nullus et illis,
Praeter quae tussit livida sputa, cibus.
Sive igitur lardo seu lucia vescitur ovis,
Sese edit, et macies unde sit illa, rogat?

Displicet Emsero meus audio Coppe libellus,
Nunc scio quod docto cuique bonoque placet.

Aggressa Emserum vehemente podagra dolore,
Fatalem voluit claudere forte diem,
Id cernens livor non recto lumine dixit,
Nil agis, a telis concidet ille meis.

Errans Livorem credit me forte viator,
Vera sed Emseri sum senis effigies.

Unde fit, ut rasi quo consedere sodales,
Hoc bona sit tellus et mala vita loco?
Hinc puto, sola sui proventus commoda spectant,
Et pravis homines moribus inficiunt.

Ut canum senio vidit languescere Brandum,
Sic ait abscindens ultima fila soror.
Non tua te nunc iura iuvant, facunda nec ora,
Nummorumque feres adeo nihil inde tuorum,
Ut Stygio nequeas soluere naula seni.

Qua tibi pingue queas medicina reddere corpus,
Quaeris, et has rugas pellere Cosse tuas.
Ex variis methodum possem tibi scribere libris,
Ast empirica plus ista valere puto.
Ieiuna, vigila, duro te pone grabato,
Ora perpetuo, continuoque stude.
Rides, et solito me tecum ludere more,
Reris, crede, tibi seria verba loquor.
Hoc quia compertum est Monachos crassescere pacto,
Cuius quae tumeant, cernis, omasa gregis.

Fert anus urinam Monacho Lenonia, dicam
Qua de re sanctum consulit illa virum.
Cuiusdam queritur menses non ire puellae,
Cui medicam poscit, ne tumefiat opem.

Multa tuae populo iactas durissima vitae.
Alta quibus mer itus nos quoque ad astra vehis.
Scilicet insomnes noctes, tristesque grabatos,
Assiduum studium, continuasque preces.
Insuper indomitae frenos ieiunia carnis,
Et mendicati vilia fercla cibi.
Credo, sed unde tibi crassi palearia menti,
Isteque, quo scrofam vincis, aqualiculus?

Hoc ubi defunctus tegeretur Tucca sepulchro,
Sic uno est adstans ore iocata manus.
Tandem rupta cutem, sed morte, remisit hirudo.
Exstingui potuit non secus illa sitis.

Omnis iniqui heres, aut ipse est dives iniquus,
Mitrato repetens ex patre vulgus ait,
Si sanctus verum dixisse vir ille putatur,
Tunc ex hac iusti nos duo parte sumus.

En ut verus eram vates tibi maxime Caesar,
Promissam rupit transfuga Papa fidem.
Mox tamen ut fausto victor tu Marte triumphas,
Consilium vertet subdolus ille suum.
Utque tuis rursum se posset iungere castris,
Tentabit varias, qua solet arte, strophas.
Sed nova non mendax iterum praesagia dico,
(Ne dubita verbis pondus inesse meis)
Hunc modo deiectum si quando levaveris hostem,
Iratis superis terrigenisque cades.

Foedifragum tandem tibi consulo desere Papam,
Et tua iam vindex assere iura tibi.
Ne, sic invisum caelo terraeque tyrannum,
Dum colis, amborum destituaris ope.
En ut laeta suis dudum tibi Roma columnis
Annuat, et dominum te velit esse suum.
Ut tandem hic pulsis Corybantibus ac Megabyzis,
Incipiant fortes induperare viri.
Ut priscum redeat decus et veneranda potestas,
Quique sub Augustis floruit ante status.
Hic sua Caesaribus sedes heredibus olim,
Hinc vetus imperii nomen honosque tui.

Dum tibi Romanus complex Salmoneus esset,
Ingenti poteras non superare manu.
Mox ut is adversum nunc est mutatus in hostem,
Devicto Gallo maxime Caesar ovas.
Quae causa est? toti iam dudum invisus Olympo
Vivit, et haec nocuit tum quoque culpa tibi.

Regnavit referens quondam te nomine Caesar,
Ob sua qui magnus gesta vocatur adhuc.
Quem cum tu celebri fama virtuteque vincas,
Pro meritis debes Maximus esse tuis.

Insultantem Aquilae supero de vertice Gallum
Vidit, et iratus sic Ope natus ait.
Quid quem constitui tibi temnis perfide regem,
Atque adeo armigerum non vener are tuum?
Ut discas igitur dominae parere volucri,
Semivir exemptis testibus esto capus.

Quam sit non eadem semper fortuna videte,
Et mecum sortem quaeso dolete meam.
Ante suum Galli me regem habuere, sed eheu
Factum pullorum cernitis esse ducem.

Nuntia Caesareum cum spargit fama triumphum,
Et fusam Galli succubuisse manum.
Exhibet innumeros hilaris Germania lusus,
Et circum rapidos cantat ovatque rogos.
Sed sua qui melius quam tu iam gaudia prodat,
Ex tot non unum milibus esse puto.
Utpote cui sub idem tempus simul edita proles,
Carolus hunc Victor nobile nomen habet.
Quod, vanum dum cessat Io tenuesque favillae,
Huius mnemosynum non leve Martis erit.

Ex solis aliquot iam Caesar fercula cristis,
Fertur convivis apposuisse suis.
Id levis huic potuisse labor, facilisque facultas,
Qui tot Gallorum milia fudit, erat.

Multos unctus habet nothos Lagellus,
Quos ex fratribus esse ait nepotes,
Qua verum id ratione dicat, audi,
Fratres testiculos solet vocare.

Claro maiorum te natum sanguine iactas,
Dictus ab antiquo nomine Scadricius.
Sed cum plurima te scabies et psora fatiget,
Appellandus eris nunc mihi Scabricius.

Hac situs Hainrichus tegor Oscarolebius urna,
Inter honoratos candida fama viros.
Qui mei ut antiquis maiores semper ab annis,
Pro placida patriae commoditate fui.
Care vale frater, quaeque in te tota stat uno,
Fac serues nostram perpete prole domum.

Si vera abiectum fama est te temnere mundum,
Quid facit in digitis annulus iste tuis?
Illo me Christus nuptam sibi pignore iunxit,
Esset ut aeterno tempore castus amor.
Si tuus hic sponsus, rata si connubia, quare
Hac verbum non vis illius aede pati?
Non haec culpa mea est, rasae male seruio sectae,
Cui nihil est. si non fert sua lucra, pium.

Surdastrum curare ferunt te Gallice Cosmam,
Et quod ei certam polliciteris opem.
Sed nihil efficies, licet omnem extenderis artem,
Nam male perpetuos audiet ille dies.

Amnicolae in sanctum Pauli vis scripta Lutherum,
Convivas cupiens exhilarare tuos.
Non habeo, sed habet secretae capsa latrinae,
Nuper in exiguas dilacerata schedas.
Qui suavem verbi tam foedus spurcat odorem,
Illa decet talem bibliotheca librum.

Exalbas certo defrictos puluere dentes,
Iam satis hi candent, nunc nigra corda frica.

Ex quo pluribus hinc sagax ab annis
Romani iuga noscis antichristi,
Immanemque tyrannidem fateris,
Et fraudes tibi displicent, dolique
Cur iam, quando tuum istud institutum
Fossis linquere honestiore vita,
Illius quota pars manere regni
Gaudes, et magis in dies opima
Sacerdotia, fomitem nefandis
Captans illecebris avarus ambis?
Vis, quae suspicor esse vera, dicam?
Nec Christo, nec es aequus antichristo,
Sed pro deliciis tuis iuvandis,
Vel hoc neuter abuteris, vel ille.
Tu dic ergo bona fide vicissim,
Numquid, quem magis omnibus prophetis.
Cunctis denique bibliis revoluis,
Lectus coeperis esse Lucianus?

Parua Mosellani claudit breve membra sepulchrum.
Sed magnum vasto nomen in orbe volat.

Quod docto vitam poterant abrumpere Petro,
Iniustum Parcas nomen habere liquet.

Non alia hic Euangelium ratione Lavarde
Accipient stulti, saxea turba, sophi,
Quam, cum conficiunt vernam, sua pocula, mumam ,
Ut quis id huic furtim misceat, hincque bibant.
Quliter, ut pereant mordentes viscera vermes,
Tam nec amara illis aloe, nec Santonis herba,
Quam mera dans vitae nectara Christus olet.

Saxea turba meo dicti estis carmine patres,
Mentior, id fasso parcite quaeso mihi.
Nam potius mollis debetis spongia dici,
Arida quandoquidem non ita saxa bibunt.

Sex annos claudo tibi laeva Tantale coxa,
Est a me fateor certa negata salus.
Hoc tamen a morbo te rustica dextra levasse
Fertur in invidiam, sic ego credo, meam.
At te non artis, sed fati ope crede valere,
Saepe postest casus quod ratio ipsa nequit.
Quamquam quod specimen, vel quae miracula dicam,
Quodque Hippocratico dedecus inde choro?
Si medicus pecorum pecori medeatur agaso,
Sanandos homines nam schola nostra docet.

Hune rogas qualem se Dama ostendat amicum,
An, quam promisit nunc quoque praestet opem?
Omnem candorem ridenti suaviter ore,
Nimirum dentes, exhibet ille suos.

Si quibus offensus scriptis male Papa favebat,
Hoc tibi placatus nivet Erasme libro.
Sed non, quos ab eo melior pietasque fidesque
Vertit, ei rursum conciliare potes.
Haec tua delectat, fateor, dulcissima Siren,
Dulichio tamen hic nos decet esse dolo.

Si me Centuriam vis dicere, desine Corde.
Si librum, quavis sistere parte potes.

Si te quaeque mei celebrarit pagina libri,
Et geminum versu tollat adusque polum.
Non tamen aequalis merito tibi gratia reddi,
Nec digna poteris tu mihi laude cani.
Candide vis igitur solvi quod debeo Sturti,
Cum tota vitam re tibi tolle meam.

Tam nihili tibi visus homo est Mensinge Lutherus,
Hoc ut eum speres vincere posse libro?
An captata levis male iudicis aurula vulgi,
An placet hoc etiam nomine partus honor?
Languida quid fragilem tu musca proboscida figis,
Hic ubi tam multus nil elephantus agit?
Tu tamen evicta veluti tibi lite triumphas,
Quod tacet ad nugas hactenus ille tuas.
Uno te leviter digitorum triverit ictu,
Si vivam pungas huic penetresque cutem.

Sunt hic qui divum te dicunt Emblice Petrum,
Quod tacito Christum pone sequare pede.
Stas tamen ad gratas intra Caiphae atria prunas,
Te calidum lapso caelitus igne velim.

Dicitis Hispanos vestrum petiisse Ministrum,
Dum tribus in sacra mensibus aede tacet.
Vel mentiti estis, magicam vel novit is artem,
Ut queat ascenso quolibet ire capro,
Hac quia deprensus quodam est in fornice nocte,
Inter lascivas ebrius ille lupas.

Miraris impii quid uxor Alcaei,
Medicos quotidie petat cucullatos.
Turgentibus pessum cupit locis subdi,
Hac arte maxime pii valent fratres.

Ex alto media suggesto coepit in aede,
Plebi sermonem dicere Scrofa suae.
Cumque Lutheranos ferus inveheretur in hostes,
Fracta pedum strepitu per tabulata ruit.
Subtrusisque togis imam delapsus ad aluum,
Ridiculum nuda pube pependit onus.
Imposuit falso mendax cognomine frater,
Arcadicum verres cuspide vicit aprum.

Quod fune cinctos et glabros cucullatos
Medicos habetis atque visitis vestros,
Mirum nihil, quia integros viros scitis,
Quod vero praecisos subinde Iudaeos
Non setius celebratis oro quae causa est?
Non febre vestros coniuges mori vultis.

Nullam progeniem bis quinque vel amplius annis,
E tenera iuvenis coniuge Varro tulit.
Donec in extrema iuxta ultima stamina tabe,
Funigeri medici perpete iutus ope est.
I nunc et sacra Francisci femoralia ride,
Nilque cucullatos dic Numa posse viros.
Nude Luperce vale, vale item Iunonia pellis,
Haec vestrum vestis turbaque numen habet.

Qui tibi visus inops, et non curabilis aeger,
Huic nostram monstras mox Gerebine domum,
Atque ais, ille potest hac alter in arte Galenus
Pluraque de docto iactas praeconia Cordo.
Quae sit dicturus scilicet ille mihi.
Hoc tu consilio vis fidus amicus haberi,
Vis fore, primates huc mihi mitte viros.
Magnus adulator blando quos allicis ore,
Et studio infensos efficis esse meo.
Quos didici medicum sine me depellere morbos,
Tu potus misce Pharmacopola tuos.

Per tibi dilectae dulcissima furta puellae,
Per Plutum quaeso te Gerebine tuum.
Dic mihi, quam nosti, quod sic extolleris, artem,
Quod tantam tibi habet femina virque fidem?
Prorsus es indoctus, reliquorum more, sacerdos,
Vixque legis missae barbara verba schedae.
Tu tamen hac magnus celebraris in urbe Galenus,
Et te vult medicum quilibet esse suum.
Forte quod egregius blanditor palpoque nosti
Servili, cuivis quod placet, ore loqui?
A mulsaque leves plumas abstergere veste,
Et dominum supplex ferre supercilium.
An quoque ficta iuvat pietas, Pharisaeaque corda,
Quodque Lutheranum non ita dogma probas?
Hoc si quaerendus favor est et opinio pacto,
Infensum semper vulgus habebo mihi.
Cui, quos antiquos habuit Germania mores,
Candida libertas simplicitasque placet.

Quae patulis adimunt hic solis lumina pennis,
Centum Stymphali ferre potestis aves.
Atque pio rapidas Harpyias corde fovetis,
Quae vestras foedant et populantur opes.
Cur ego, quae nullum plane insons infero damnum,
Infestis odiis insidiisque petor?
Sed melius me mihi fatum volo serua volucris,
Quam meret officiis hic herus ipse suis?
Displicet huic quisquis bene vult et consulit urbi,
Qui nocet, is summo cultus honore placet.
Hos ut vestrates patienter suffero mores,
Nec minus invisum clamito Papa vale.
Quae nisi tu mecum Brunsvicum verba loquaris,
Non tibi propitium noveris esse deum.

Hic sita sum vestras imitata monedula voces,
Cordinae lusus deliciaeque domus,
Omnia ridenti populo mea verba placebant,
Praeter dum coepi dicere Papa vale.
Tunc rasorum odio patrum instigata iuventus,
Quaesiit indignam fuste lutoque necem.
Haec tamen evasi pernice pericla volatu,
Asene dum perii duriter icta Cado.
Qui tanta nam stulta gravem levitate putassent,
Vi miseram sapiens insequeretur avem?
Quo nocui quaeris, crebra fur voce sonabam,
Id graviter nomen conscius ille tulit.

Non ego confessae mihi dicta piacula plebis
Prodo, docens sacra dixit in aede Triphon.
Sed proprium quivis ut curet ponere furnum,
Consilium tibi do concio chara meum.

Ne te nocturni pulices pedesque fatigent,
Hunc exorcismum candide Lector habe.
Manstula correbo budigosma tarantula calpe,
Thymmula dinari golba caduna trepon.
Hos novies lectum scansurus concine versus,
Tresque meri calices ebibe quaque vice.

Suprema credens Truo te discumbere sellae
Efferris, noli, est infimus ille locus.

Quid Brunsvicensi faciam me quaeris in urbe,
Qua medica nullum suppetit arte lucrum?
Alter Democritus stultos hic rideo mores,
Quos madidis potius tu lacrimere genis.

Pulmonem sub ventre, iecur sub gutture ponit,
Ignorans qua sit splen quoque parte Corax.
Et sitiens hydrops quod sit putat hectica febris,
Una omnes morbos denique curat ope.
Et tamen hac alter celebratur in urbe Galenus,
Nec fatuos homines crebra feretra movent.
Ast ego si reduces revocem in sua corpora manes,
Hinc artis nullum nomen habebo meae.
Scilicet ob sacrum plebes huic credit amictum,
Meque Lutheranum devovet haereticum.
Quare huc accitus Medicus si veneris unquam,
Tunc factus Christi dogma nega monachus.

Vides recalvastrum et cucullatum Patrem
Illum, nigro superbientem pileo.
(INsignis hoc quod esse Rabi proditur)
Tortaque cannabe et recisis calceis,
Plane alterum hac in urbe Franciscum, cui
Tam multa semper est in ore castitas,
Cum simplici sermocinatur plebei,
Qui beluinam tam ferox libidinem
Abominatur, exsecratur, despuit?
Hunc Rostochi nuper suo in cubiculo,
Quidam irruens non obdito hospes pessulo
Offendit incautum peractis a sacris
Cum nuda et insidente mensae virgine.
Non suspicare de bono malum viro,
Audita confessae expiavit crimina,
Quae debitas sic vapulans poenas dedit.

Si, quod ais, socia qui vinctus coniuge vivit,
Non poterit soli rite vacare deo,
Dic age quonam tu potes huic te dedere pacto.
Multa distractum Laide sancte Pater?

Franciscana suo, qui mos est, secta cucullo
Induit aegrotum iamque in agone Cadum.
Qui cum sub Stygias venisset mortuus umbras,
Distribuens poenas sic Rhadamantus ait.
Nunc factum Monachum non locus ille decet,
Extremos igitur petat, infima Tartara, luctus
Ultra Ephialtaeos Aeolidaeque focos.
Horum ubi ter centum spectrorum milia plorant,
Pro Christo Latium quod coluere Bahal.

Quod facili arrides humaniter obvius ore,
Virtuti tribuo non ego Dama tuae.
Hoc facis ut pulchros possis ostendere dentes,
Concolor his intus te cor habere velim.

Hinc gravis anxietas, hinc mordax cura facessat,
Nam sacer est Genio laetitiaeque locus.
Non eris hic gratus nisi collaetaberis hospes.
Si quis Chrysippus vel Cato vivis, abi.

Quod Paulina petunt crebrae Line claustra puellae
Non debes sanctos insimulare viros.
Qua laceras illae reparent utcumque corollas,
Est ibi perpetuis multa Sabina comis.

Vidistis hesterno die optimi Cives,
Qui contionans calvus ille Rabinus,
Qui cannabina sanctitate praefulget,
Irasceretur et tumultuaretur,
Novumque testamentum ut impias nugas
Rabido impetu abiecit, vetans id indoctis
Mulierculis legendum et inscio vulgo.
Is unde sit miramini furor, dicam.
Formosum habebat castus hic pater scortum,
Id hunc librum emit, legit, et deum Christum
Agnovit, exactamque corrigit vitam.
Nec amplius mutoniatum amat eunuchum.

Ex istis qui se praecingunt cannabe, calvis
Quidam rus lectum munera frater iit.
Quem duo dum prensum spoliassent veste latrones
Hunc pater ut vidit rem cepissetque minister,
Corripuit medium summa ubi crura virum.
Et, tibi saluus adhuc, ait, est, quid ringere? penis.
Hic ablata statim reddere cuncta potest.

Dat gentile tibi damnum cognomen, id ipsum
Ex signis poterit cuique patere tuis.
Nimirum mixto Monachi et lupi imagine monstro,
Plus utroque rapax est animante nihil.

Omnes ad me dium convivae accumbitis orbem,
Sic poterit summum quisque tenere locum.

Bis tua Cornari doctissima litera venit,
Utraque Pierio conspicienda choro.
Quam mea tu plenis effers praeconia buccis,
Meque brevi ex musca grandem elephanta facis.
Quo me sic nimius perfundas rere pudore?
Qui vires norim conscius ipse meas,
Quam, puta, sit tenuis mihi res, quam curta supellex,
Exiguo est maior calceus ille pede,
Attamen ignoti gratum est mihi pectus amici,
Et facile errorem dono feroque tuum.
Si modo, ceu talis fuerit tibi Cordus, ametur,
Est aliquid Iano posse placere meo.

Qui, quod rogas, sacrum hic dei audiat verbum,
Ex hoc potest amice Lange constare.
Inter potentes hac in urbe primates,
Qui publicae rectorem habent rei clavum,
Quidam, putatus tertius Cato, consul,
Ubi de novato Ecclesiae statu sermo
Frequente nuper incidisset in mensa,
Quid est, rogat, plerique quod sacerdotes
Crebro suis in contionibus dicunt
Marci atque Matthaei, quid haec sonant verba?
Cumque assidente a quopiam moneretur
Novi esse testamenti eos quotos libros,
Apage, inquit, improbos viros ab hac urbe,
Numquid sciunt quod uterque noster hic Rabi,
Hic Dominicum professus, ille Franciscum,
Sancta ambo relligione maximi patres,
Id ut impiam atque pessimam haeresim dudum
Abominantur, exsecrantur et damnant?

Id situ posses faceresque verende Senatus,

Non infame magis Catulinam credite scortum,
Conversam Christo se dedit illa Deo.
Nanque cucullato rasum caput obsita cultu,
Inter funigeros cernitur ire patres.
Hic quo peccavit poenam quoque corpore suffert,
A cunctis quando vapulat una viris.

Infestum medico non hic mirabere vulgus,
Diligit assiduam, quam vetat ille, gulam.

Deposito semper pedit ructatque pudore,
Et putat hos mores cinna placere suos.
Scilicet utile quod fuerit, contendit honestum,
Numquid Stoicus hac est ratione sophus?

Eructas claro Cinna crepasque sono.
Nunc tibi cum medica, quae talia praecipit, arte
Convenit, hoc saltem grata sit illa modo.

Iucundissime mi sodalis audi
Rem perridiculam, sed et dolendam.
Usurarius ille fenerator,
Indoctus, rudis, et tenax sacerdos,
Mercenarius in tua aede pastor,
Iam post quinque semel coactus annos
Unam nuper habere concionem
Commissas ad oves suas paravit.
Huic ter continuis decem diebus
Navavit studio, omniumque voluit
Commentaria summulariorum,
Quos a docticulis quibusdam amicis
Accepit miser ille commodatos.
Cum iam singula sensa crederetur
Sacrorum didicisse bibliorum,
Consultum dubius cucullionem
Quis Christi fuerit pater rogavit.

Sit precor hic felix tuus hanc adventus in urbem,
Maxima iuridici fama Levine chori.
Gaudeo post unum multa inter milia Dammum,
Hic quoque te doctum cernere posse virum,
Et sua cui niveus cohonestat pectora candor,
Inque Cytheronidas prona cupido deas.
Ergo tuos numeres Cordum precor inter amicos,
Et vel in extremo des residere loco.
Sic quod in hac me barbaria soletur habebo,
Nec solis saxis maesta Thalia canet.

Hac procul este boni medici, vos hortor, ab urbe,
Et vel apud saevos quaerite lucra Getas.
Nil divina dabit vestri hic doctrina Galeni,
Nec magnus quicquam proderit Hippocrates.
Nam victae tantum vetulae, atque impostor Apella,
Calvastrique sues et vagus erro placet.
Huic soli suus est hic cultus honorque farinae,
Huic habet addictam femina virque fidem.
Credita Chaoniae non sic oracula quercus,
Nec tam certa dedit Delphicus ora tripos.

Medica tuum qui quaeris arte tibi cibum
Etiam alter aut Galenus aut Hippocrates
Vel ipse Paeon aut Apollo sis, cave
Dictam Duce a Brunone ad urbem te feras,
Ubi tua est contempta sic professio,
Ut ipsa grata crapula et potatio.
Quod vatibus cum nollem amicis credere
Rerum gravi experior mearum incommodo.
Quippe aureorum allectus huc spe montium
Praeter meram mendicitatem habeo nihil,
Quas ante me quicumque erant medici hinc opes
Divenditis secum tulere vestibus.
Quocumque vis alio potes melius loco
Apud idiotas barbarosque rusticos
Iuvenum otiosus esse pastor anserum.

Audi quo rasi vicinum murmure funus
Obtundunt, promptis quam cita lingua viris.
Si tales cantus redimendis manibus adsunt,
Percipit has facili si deus aure preces,
Non opus est magno turbam conducere sumptu,
Exsequias detur si celebrare meas.
Paucos anseribus de furfure sparge pugillos,
Et simili possunt hi strepitare sono.

Nulla est concio, quin magno terrore mineris,
Extremum breve post tempus adesse diem.
Id si credere te monstres, credemus et ipsi,
Nil te securum tale timere patet,
Qui misera pallens ita sollicitudine quaeris
Immensas, veluti non moriturus, opes.

Sat dixi, nullum medicus sortitur honorem,
Et nullum facit hac spretus in urbe lucrum.
Hoc edocta diu clarorum turba virorum,
Hoc didici damno serus et ipse meo.
Si quis adhuc nostra demens non sorte monetur,
Dignus, ut hanc praesens experiatur, erit.

En nova Franciscus stupidae miracula plebi
Exhibet, in plenum munera ferte tholum.
Hic quoscumque suos Martino credere fratres
Percipit, extemplo vindice morte ferit.
Qui vero Latii sistunt in dogmate patris,
Hos beat, et primo dat residere loco.
I nunc et vetitos Martini irascere libros,
Et cautos Celer hic infitiare patres.

Pallentem faciem, macrasque buccas
Me miraris habere, qui medendi
Iam tot sim studium professus annis.
Hac qui sanus in urbe convalescam?
Qua tam nubilus et malignus aer,
Tam crassum riget undequaque caelum,
Ut, quamvis redeuntis orta solis
Totum lux modo splendeat per orbem,
Aeternae hic maneant tamen tenebrae.

Interfectorem populi petit Obba Diaulum,
Nec me vult medicum coniugis esse suae.
Non quod me putet indoctum vel reprobet, imo
Qua quid uterque potest arte fideque videt.

ne prima fallant, quasi sint oracula, fronte,
Docto haec iudicio subdita scripta lege.
Nanque tot errores quot in hoc sunt codice versus,
E tali qualis fonte lacuna putret?
Ergo bonis, ut non sit opus dediscere, libris
Assuescens uno disce labore puer.

Defessum fertur portare ciconia patrem,
Hinc illa pietas saepe notatur ave.
Haec eadem virtus miseris debetur asellis,
Quando vehunt dorsis teque tuosque suis.

Fingis in externis tibi magna negotia regnis,
Nunc Hispanica, nunc Anglica claustra petis.
Hinc nova Brunsvici semper praeconia portas,
Quod Latii teneat sancta statuta patris.
Talibus hac studiis vis Paulus in urbe videri,
Te dudum paulum novimus esse, tace.

Mane salutatus respondit Scaevola, prosit,
Inter convivas se ratus esse suos.

Inter praecipuos carus tibi Cordus amicos,
Cum dete meritus nil erat ille, fuit.
Ast ubi cardiaco patrem iam subtraho morbo,
Officio coepi vilior esse meo.
Hoc admiranti fert hanc mihi fabula causam,
Unicus est haeres divitis ille viri.
Sed cum gratuito scis me curasse labore,
Qui rebus potui noxius esse tuis?

Audi praeteritae mea quae nam somnia noctis,
Aurea Tithoni dum redit uxor, erant.
Visus adesse mihi est et dicere talia Phoebus,
Surge, quid in damnum stertis hiulce tuum?
Intermissa diu solitae cape plectra lyrai,
Quaeque potes propero carmina lude pede.
Extollendus adest tibi summis laudibus heros,
Incluta Saxonici fama Levinus agri.
Quem vicina fovet fecundo Hornburga receptu,
Et dominum felix gaudet habere suum.
Ultra hoc, quod veteri genitus de stemmate fulget,
Omneque virtutum continet ille decus.
Ultra hoc, quod bifidi praecellens gloria iuris,
Facundo stupidum personat ore forum,
Aonias etiam nuper spatiatus ad undas,
Nostra sub afflato numina corde gerit,
Praecipuoque novem veneratur honore sorores,
Et colit haec quotquot noscere sacra videt.
Qui canis hic surdis, tanta unde incommoda, saxis,
Hunc sinis hinc vanum mutus abire utrum?
Non tantum committe nefas, quin pange repente,
Accipiet facili qualiacumque manu.
Non quia sola placet verno philomena susurro,
Est etiam nostro grata cicada choro.

Magne vir has suffer fusas ex tempore nugas,
Commodior donec causa diesque venit.
Altiloquas abigit tenuis fortuna Camenas,
Et vacuae mordax sollicitudo domus.
Quando tulit nudos, pistoris munera, panes,
Abiectus scripsit vix Epigramma Maro.
Post ubi Caesareo conscendit ad alta favore,
Pluribus intonuit principe digna libris.

Scis, hesterna mihi linquenti prandia dixti,
De porcis scribas carmina Corde meis.
Hi quales fuerint ignoro, huc ergo videndos
Mitte quot, ut melius scribere vera queam.

Tu tibi blanda meae poscis modulamina musae,
Emunctae certe musicus auris homo es.
Ast ego porcorum grunnitus opto tuorum,
Nonne rudis videor rusticus esse tibi?

Circaea in porcum mutatus Gryllus ab arte,
Perpetuo brutum maluit esse pecus.
Quid mirare? vides id in hoc contingere saeclo,
Quo spurcos cuncti vivimus usque sues.
Quisquis et humanae nos rursus subdere formae
Tentat, is infesto mox male dente perit.

Hos ego cuiusdam fictos radicibus herbae,
Tu natos dicis sub cruce Rave viros,
Quemque penes fuerint iuras ditescere civem,
Si sic est merces has tibi conde tuas.

Per varios, quos iam divulgas Cochlea libros,
Mentito genitum corde fatere deum.
Id licet, at fuso testari sanguine nescis,
Cuius nulla tuo corpore gutta calet.

Funiger uxorem cuiusdam frater amavit,
Sed voti compos non quiit esse sui.
Tandem pollicitum petiit stramenta maritum,
Hisque ipsam inclusam detulit ille domum.

Vicinus cave te solum deprendat Agyrtes,
Nam te mandragoris adderet ille suis.

Romula dum pietas Germanum linqueret orbem,
Hac quasi supremum perfuga fecit iter,
Hoc istis erecta docent haec organa turbis,
Diruit ut rabidus talia cuncta furor.
Sic resonant, ut in hoc haerens modulamine plebes,
Nil evangelicam curet ametue tubam.

Tres esulae drachmas convivae miscuit Orcae,
Ille bibit nec adhuc sibi concita viscera sensit,
Hos inter medicus quid facit Hune boves?

Nostrae dulce decus sodalitatis
Care Heinrice veni, tuumque Cordum
Oblecta lepida dicacitate,
Laetorumque ducenta nuntiorum
Porta plaustra, gravesque pelle curas.
Qui vindex fidei, refer, Lutherus,
Qui doctissimus omnium Melanthon,
Qui vere pius ille Pomeranus,
Qui, quot quot reliqui, valent amici,
Quos illic pietatis alma sedes
Witemberga suo fovet receptu.
Nam quicquam nocuit, quod imprecata est
Uno illis inimica turba voto
Fratrum hic colluvies cucullionum,
Et rasae simul omnis ordo sectae.
An castae similes putabo rutae?
Quae, quo peius, uti putatur, audit,
Hoc felice magis virescit auctu.

Vestra ubi me blandis huc traxit epistola verbis,
Quartana tentum, credite, febre velim.
Sex mea durasset septemue adflictio menses,
Forteque collectas inter amarer opes.
Qui modo continuas aerumnas pluribus annis,
Qua soliti hic medici conditione, fero.
Utpote contemptae qua sordent Paeonis artes,
Et suus est, qui vos ludificantur, honor.
Insuper infestis totius dentibus urbis,
Quod verum Christi comprobo dogma, teror.
Quas his pro meritis grates mea musa rependet?
Digna Lycambaeis res foret illa modis.
Attamen oppresso pro vobis oro furore,
Ut spirans tandem det sua dona Deus.
Et felix composque sui Respublica voti,
Vos habeat quales condecet esse viros.

Tres medicus facies habet, unam, quando rogatur,
Angelicam, mox est, cum iuvat, ipse Deus,
Post abi curato poscit sua praemia morbo,
Horridus apparet terribilisque Sathan.

Actutum Aonides adeste Musae,
Cumque his vos quoque Gratiae sorores,
Sed cultae nitidaeque et elegantes.
Vos vestri Aonides decore mundi,
Tectis sindone Gratiae pudendis.
Ornatus quoniam et pudicus ille est,
Cui mittemini, ut hunc, rogatis edam.
Vestrum noscitis aemulum et sodalem,
Hum anum, facilem, pium, facetum,
Clarum relligione et arte Coppum?
Ite, huic dicite plurimam salutem,
Oblitumque mei admonete amicum,
Ut se desidiae silentiique,
Quorum me solet alligare, purget,
Si quaerit quid agam, statim referte,
Pertaesus stupidos sues et hircos,
Sensatos homines tua hac in urbe
Isto visere Iulii sub aestu
Gestit, si modo certior quod esset
Tam gratus tibi quam rogatus hospes.

Plebeio tandem victus amore Deus.
Quod mox resciscens coiit, vetuitque, senatus,
Et sic prudentes consuluere viri.
Ipse suum Christus regat et moderetur Olympum,

Solenni faciens sermonem luce Sacerdos,
Sic populum fertur commonuisse suum.
Quis malus asancto vos error dogmate traxit,
Iussit et antiquam deseruisse fidem?
Nulla magis colitis quae vestri sacra parentes,
Nulla magis pietas relligioque placet.
Nam quae mille dabant mihi singula festa Leones,
Vix unum Galli dant modo cuncta caput.

Medicum frequentes feminae monachum petunt,
Nil suspicare, aegros domi viros habent.

Quod ambis famulum meum, allicisque,
Tam te non plagiarium putabo,
Ut ultro tibi eum libens relinquam.
Sed mores prius illius teneto.
Rudenti magis est piger caballo,
Et stertit medias adusque luces,
Vultus mane lavans suos manusque
Non puris nisi linteis retergit.
Exit quando lubet, revertiturque,
Scortatur, bibit, aleaque ludit,
Primas occupat accubationes,
Apposto quoque primus in catino est.
Et plenum nisi sit recensque poclum,
Fastidit, quod idem prior prehendit.
Nec quem bis positum cibum capessit,
Nec paucis nec amat quibusque ferclis,
Sed multis saturari eisque lautis.
Nulli pone subit, sed adlatus se
Adiungit comitem, ducemque praebet.
Tantis denique fastibus superbit,
Ut quis sit dubitet, nec ipse norit,
His virtutibus optimum ministrum,
Commendo meritis tibi camenis
Ista conditione, ne remittas.

Qui vos perpetuo mansuros tempore dixit,
Falsus Franciscus sanctule frater erat.
Verus enim docuit Sathanae plantaria Christus
Certa, quantumvis sero, perire nece.

Divini tuba docte Lange verbi,
Vates Hesse, perite iure Petrei,
Et tu Paeoniae Hune cultor artis,
Nostrae relliquiae sodalitatis,
Postquam cetera dissipata turba est.
Vos vestri studiosus ille Cordus
Quondam non ita inelegans amicus.
Istis hendecasyllabis salutat.
O dulces animae quis hanc favebit
Fortunam Deus, ut mihi reverti
Et bruto ex populo asperisque saxis,
Inter quae male conteror friorque
Ut iam nil reliquum mei supersit.
Non inter Geticos magis Tomitas
Infelix miserabilisque Naso,
Quam tres hic ego dego nunc per annos.
Hanc sortem memini meos prophetas
Vos dixisse mihi, sed ipse demens
Tum sanos monitus obaudiebam.
Qui ceu Phryx modo corrigente plaga
Expertus sapio, Beatus ille
Audito sibi qui cavet periclo.

Ut mea dem vulganda rogas Epigrammata Luci,
Accipe, sed magni vota remitte lucri.
Hoc quia nescio quae potiores tempore nugae,
Quas vomit indocto quilibet ore, placent.
Non ita multus erit qui curet carmina lector,
Friguit Aonii cultus amorque chori.
Et tibi certa loquor verus praesagia vates,
Post aliquot nullus lustra disertus erit.
Fiet et, ut misero tandem respublica lapsu,
Una cum vera relligione cadat.
Non videt haec secors nec sarcit damna potestas,
Cum tamen id, prudens si velit esse, queat.
Nempe rutis Papae modo barbariaeque Lyceis,
Si studeat doctas restituisse scholas.

Hicne sub Arctoo Parnassides axe sorores,
Tam rigidum caelum crassaque rura colunt?
En ut tristis hiems, ut saevum frigus adurat,
Et stringit nimio quicquid ubique gelu.
Totaque consistant torpenti flumina cursu,
Quasque prius navis iam rota vexet aquas.
At tibi perpetuam (quis possit credere) venam
Eliquat in dulces Castalis unda modos.
Ergo tibi praesens aspiret Phoebus oportet,
Et foveat medio te pia Musa sinu.

Quam legis e Friso tibi litera mittitur orbe,
Qua bibit Amisias Ennosigaeus aquas.
Languidus Emdana qua nunc Ezardus in urbe,
Heu frustra medicam tentat et optat opem.
Quae sit vita rogas, tenso nunc frigore stringor,
Nunc ego fumosi solvor ab igne foci.
Quem defossa palus et bubula ster cora pascunt,
Et multo dives pisce culina scatet.
Quin liquidi potu me suffocare butyri,
Officiosa volens sic fore turba, studet.
Quam praestat tenui tecum considere mensa,
Et solita tandem sobrietate frui.

Si qua verus amor, si candida corda supersunt,
Cumque pia constans relligione fides,
Et simplex probitas, simul omnis denique virtus,
Dispeream pectus ni tenet illa tuum.
Hoc ego perpetuo testabor carmine, tu te
Sic gere, ne mendax forte poeta ferar.
Ne mala corrumpant sanctos contagia mores,
Scis quales faciat quos fovet aula viros.

Tam tibi propitiam qui sentis esse Minervam,
Ingenium docta quae colit arte tuum.
Non hostem debes illius amare Dionen,
Haec duo non unus numina curat homo.

Cum ne rara quidem sit in ipso mystace barba,
Dignum barbato qui tibi nomen habes?

Thebanus quondam Amphion et Thracius Orpheus,
Traxerunt fidibus saxa nemusque suis.
At qui Caesareas toties demulseris aures,
Plus illis constat te potuisse viris.

Quatuor Emdana menses meus hospes in urbe,
Tractatum facili me pietate foves.
Pro qua nulla tibi praeter chartacea dona
Poscis, et ut musae sis quota fama meae.
Si bona contigerint docti tibi carmina vatis,
Maiores meritis assequerere vices.

Pro bono medico malus Poeta
Quidam, nescio quis, volebat esse.
Istis, quod male nunc iacet, diebus.
Quas ergo modo me levare cristas
Putes, quaque superbia tumere?
Site credulus audiam ferentem
Me bonum medicum et bonum poetam.
Sed qui sim scio, quaeque sit facultas,
Domi mecum habito meae, nec extra
Me quaero, brevis est mihi supellex.
Me ergo quando bonum vocas poetam,
Longe es maximus omnium poeta.

Candidiora omni cum sint nive pectora, quare
Cognomen fecit non tibi creta tuum?

Qui laudata aliis placeat mihi Frisia quaeris,
Non adeo male, si bos vel anas fuerim.

Nostra ais aeterno Picis fore scripta pudori,
Patratum Bernae quae cecinere scelus,
Non puto, nam purgans iam monstris omnia Christus,
Hoc quoque mox toto perdet in orbe genus.

Quae diva virgo es? Veritas, quae post duae
Comites? Simultas atque Persecutio.

Te licet Arctous peregrinum contegat axis,
Sunt tamen hic animi pignora multa tui,
Scilicet egregii, doctissima scripta, libelli,
Quos versans magni spem mihi sumo boni.
Ut quae foeda iacet caecis medicina tenebris,
Efferat excultum te poliente caput.

Si male vexatum curarim Tundale natum,
Promissa est operae maxima summa meae.
Curavi, nec adhuc aliqua est mihi reddita merces,
Imo putas quod sim debitor ipse tuus.
Candida quod magnum celebret me fama magistrum,
Qui tantum dicar restituisse virum.
Omnibus et gemmis, omni pretiosius auro,
Esse bonum nomen concinis usque mihi.
Id si teste refers et credis pectore, quare
Vilia non mihi das et bibi cara tenes?

Qui semel Hessiaci perspexeris ora Poetae,
Non cuius quaeres haec sit imago viri.

Invisos Monachos haec turbida tempora perdunt,
Quorum mox nullus conspiciendus erit.
Ut qua tamen, quales fuerint, monimenta supersint,
Haec sub venturos stabit imago dies.
Tunc hac praeteriens dicet fortasse viator,
Talia Romani monstra Bahalis erant.

Quantus es ex bullis constas Lucrine magister,
Et levis inflatum cor levat aura tuum.
Quis putet ergo tibi nullus quod spiritus insit,
Imo meros ventos quis tua verba neget?

Quod video monstrum? nudis est virgo capillis,
Permolito meretrix inguine Chrysophile.

Quoties tuos ostendis et mittis libros,
Rogas meus qui Corde nam placet stylus.
Dicam tibi mea quae sit hic sententia,
Non multum abest quin ipse sis Lactantius.

Porcarium quod Grylle me medicum dixti,
Aliquot subindignans diebus infrendi.
At dum mea nunc uteris febriens cura,
Tranquillior deferbet ira, quod tandem
Verum sit hoc, quo me vocaveras, nomen.

Esse malos, quod ais, credo tibi Papile dentes,
Nulla quibus fuerit nocte dieque quies.
Assiduus franget, luxabit et atteret usus,
Vel duro factas ex adamante molas.

Cum iuvenis vetulam vir anum te computat, inquis,
Quattuor aetatis sunt modo lustra meae.
Credo, sunt crocei tibi dentes, hoc quia signum,
Ante brevi natas tempore prodit equas.

Qua lanius, pistor, caupo, danistaque regnat,
Quae miseris illa civibus urbe salus?
Tam felix horum respublica crescat oportet,
Quale quod esuriens curat ovile lupus.

Nullis uxor Apri terretur Amantia spectris,

Quod magis iste vorax aliis et avarior anser,
Invideat positum praeripiatque cibum.
Prompta patet ratio, quia raso vertice caluet,
Vis una totum pascere rade gregem.

Post multa tandem vota totius plebis
Defunctus e vivis abit Valentinus.
Tota sua qui pessimus fuit vita,
Illud semel bonum moriens opus fecit.

Ex viso lotio tua vis tibi pignora dicam,
Nolo, tuos nisi tu dixeris ante viros.

Vis uno multam tolli medicamine psoram?
Id scio, sed nullus Pharmacopola dabit.
Si qua trilustris erit proba mente et corpore virgo,
Illa det urinam, qua liniare suam.

Integra paulatim noscenti pectora vulgo
Incipiunt mores Lange placere mei.
Candidiorque mihi placida offert ora senatus,
Et redit inversa resque favorque rota.
Cum vocat hinc Hessi pellax me litera regis,
Ut sustentandae dem quota fulcra scholae.
Quam non exiguo fertur modo ponere sumptu,
Quid faciam? nullum scio quod dabit Hessia lucrum,
Ut quae sit medicis non prius usa viris.
Nec quisquam patriae gratus solet esse prophetes,
Si testis volumus credere verba dei.
At iuvat hoc etiam tenuem sub principe Cordum,
Et doctos inter vivere posse viros.
Sic pia relligio, sic instituendaque proles,
Atque calens Phoebi numine suadet amor.

Hic quoque tu prima mihi Sturci fronte legeris,
Quando tuam tuleris primus amicus opem.
Dii faciant alias possem tibi reddere grates,
Quam quod te vacuis ludo Poeta modis.
At rectum si iudicium tibi, sanaque mens est,
Hoc supra cunctas munus amabis opes.
Tam carum clarumque nihil tegit arduus aether,
Quin superet sacro carmine partus honor.

Romuleas ubi nos vidisset prendere technas
Tristis, et ad Christum vertere corda, Sathan,
Nil agis armipotens, inquit, Germania, fallam
Te tamen, ac alia fraude nocebo tibi.
Dixit, et ingenuas tacite mox abstulit artes,
Ac odia in doctos movit acerba viros.
His ut sublatis paulatim pristinus error
Surgeret, et peius quam fuit ante chaos.
Id videt illustris praesaga mente Philippus,
Et cavet erecta talia damna schola.
Hic ubi candenti Marpurgum prominet arce,
Raucaque saxosi murmurat unda Lani.
Hic simul Aonides iam consedere sorores,
Instauransque suas tendit Apollo fides.
Felicem patriam, sua si sapiens bona norit,
Atque hac grata velit commoditate frui.

Quod nequis astricolam pertingere Cochlea Christum,
Turpis lubricitas chara domusque facit.
Haec quia congenitam nescit dimittere carnem,
Pectus in hanc terram glutinat illae tuum.

Qui divina parens hic macro viscere langues,
Quae soleas aliis pinguior esse locis?
Ille mei populus quia maior sanguinis hostis,
Quem perdit miseris nocte dieque modis.

Ut modo sic priscis pietas evanuit annis,
Divinique diu delituere libri.
Quos templo inventos ubi rex Ammonia proles
Audiit, omne suo depulit orbe nefas.
Turicremos Camares, stantesque per alta Bahales,
Cunctaque non veri cetera sacra dei.
Et veteres domino pius instauravit honores,
Et populum iussit vivere lege suum.
Clarus idem nostra parat hac aetate Philippus,
Hessiaci late cognita fama soli.
Qui sapidi postquam cepit mysteria verbi,
Calva iubet terris cedere monstra suis.
Et sincera Dei facit ut doctrina coruscet,
Puraque cum vera relligione fides.
Grata id posteritas aeterno concinet aevo,

Miror quod vestros non funditus auferat hortos,
Cum tumido crescens effluit amne Lanus.
Qui sita sublimi subiens cellaria monte,
Perdit per summos optima vina cados.

Ridiculo Papam dominus me nomine clamat,
Nam quis, quod summus sim pater iste, putet?
Ille potens Latia dominatur ab urbe tyrannus,
Et trahit in fiscum, quicquid ubique, suum.
At nil ipse lucrans aliud nil verbera seruus,
Carnigerum voluo clausus in orbe veru.
Illi aurata nitent regali fercula luxu,
Et varium fundunt gemmea vasa merum.
Vix mihi nuda datur quod rodo famelicus ossa,
Quaeque olet a lotis lancibus unda, bibo.
Subiectis vehitur nitidus ceruicibus ille,
Et quasi divino cultus honore sedet.
Pone ego concomitans dominum sequor assecla Cordum,
Per medium, vector qua praeit ille, lutum.
Ante tamen quam sim qualis modo dicitur ille,
Sic miser aeternum vivere malo canis.

Fictas Harpyias falsos cecinisse Poetas,
Dicis, ut Arcadicum quae coluere lacum.
Sed manifesta fides patet omnibus undique terris,
Quae modo vos tales ferre queruntur aves.
Imo quadringentae milleque myriades.

Vir solum Alcides ceruum confecit et aprum,
Maximaque ex illo fama labore manet.
Sed tu laevis adhuc vicisti nuper ephebus,
Non semel has plures clare Philippe feras.
Haec maioris erant tibi tunc praeludia laudis,
Saeva magis monachos quod modo monstra domas.

Heu nova quae rerum facies, quae fata vicesque,
Quae veterem mutat sors inimica statum?
Omnibus horrendus qui terris ante tyrannus,
Magnanimos potuit vincere Papa duces,
Lataque conducto sibi milite regna subegit,
Felices inter deliciatus opes.
Nescit ab infestis iam se defendere muscis,
Ac hostes pulices non superare potest.

Cum tumidam misero gravis impleat hernia bursam,
Nec secus ac trunco sit tibi grata Venus.
Formosam uxorem quae ducere causa coegit?
Quod nequis, hoc Christus non tibi mandat onus.

Agnoscis tibi propitii miracula Christi,
Quod coitu ramex non nocet ille tuo.
Mira magis res est, nullo quod concitus aestu,
Sed timida tantum relligione facis.
Sit tua quod digitus modo mentula, quale vel ictys
Inguen habet, semen quaerimus unde tuum?

Quod pauper male Phaedrus edit, pia munera poscit,
Non date si sapitis, nam bibit ille bene.

Garrula non magis Alciden modo fama loquatur.
Saecula plus fortem nostra tulere virum.
Qui millena domat simul uno monstra labore,
Singula quae multa sustulit ille vice.
Quae veterum mendax illi tunc fabula vatum
Finxit, in hoc laudat iam manifesta fides.

Mancus inutilibus manibus, pede scribit Alethes,
Chirophragum Clemens qui dabit ille suum?
Danda podographa vel tibi saltem autographa posce,
Si rata seclusa nomina fraude voles.

Quod nomen tibi? Iustitiae. quid vult sibi libra?
Unicuique suum sedula pendo viro.
Cur caeca es? nullam personam respicio Quid
Quod neutram mancae conspicor esse manum?
Oblatum nihil accipio. cur trita lacerna est?
Nulla rei est, alios dum beo, cura meae.
Unde tot in toto liventes corpore plagae?
Ex omni virgis cedor ubique loco.

Tres Atreu lepores mihi dedisti,
Et tot prandia, totque forte coenas,
Sperans me fore partium tuarum.
Sed tandem tibi libere fatebor,
Quae mens sit mea, quae sit et voluntas,
Ista hoc nomine dona perdidisti.
Des omnes ut opes tuas, et ores
Per quamcumque etiam sodalitatem,
Iniustae nequeo favere causae.
Nescit saxea veritas moveri.

Obiecto infesti certarunt osse catelli,
Orthe tuus Caesar nomine, Papa meus.
Sed meus occubuit, tuus osse potitus abivit,
Hoc ita non vanum tam levis omen habe.
Nam dominis victor Clementem Carolus armis
Supprimet, et Latias mox sibi subdet opes.

Factam ex mero nobis Colax aquam ponis.
Postquam gravem tot aureis habes pelvim,
Suumque nostri quisque contulit munus.
Non credimus, quod garrulus toties iactas,
Praesente nuptias tuas fieri Christo,
Factum nisi ex aqua statim merum reddas.

Hesternas nisi relliquiassuavissime Buschi,
Iamque bis appositum tempseris esse cibum,
Pransurus mecum propere conviva venito,
Cum toto Charitum Pieridumque choro.
Quandoquidem cari mihi tres venere sodales,
Qui vultus cupiunt posse videre tuos.
Oblectet tuus his doctas saltem lepor aures,
Cum varia nequeam lauta palata dape.

Tres vestrum dixi, negat hoc Glaber esse latinum,
Hic alios, quae non noverit ipse, docet.

Accipit octo tuus Constantia milia praesul,
Ex genitis sacra virginitate nothis.
Et mirare suos uxores ducere rasos
Quod vetet, haec leno perdere lucra cavet.

His ubi tot passim veteres cecidere diebus,
Magna novas res est instituisse scholas.
Id tamen Hessiacus divino numine Princeps
Iam parat, et doctos perpetuare viros.
Nam videt exiguo recidivum tempore verbum,
Hae nisi continuo sustineatur ope.
Tam bene de profugis meritum ergo heroa Camenis,
Musica certatim carmine turba vehe.

Hunc mirare frequens populum committere stuprum.
Auctores habet, id qui docuere, deos.
Hic quia cum iuncta permixtum Naiade Bacchum,
Nulla coniugii lege coire videt.

Tam bene Rhetoricam Phryx declamavit in artem,
Discipula ut fugeret tota repente cohors.
Nullaque persuasas possit palinodia mentes,

Multas sed vacuas video tibi pyxidas esse,
Praeter, quae primo trita stat una loco.
Unde, velut tibi dives eam Pandora dedisset,
Expromis medicae quicquid ubique rei est.
Hac condi puto quod Smyrnaei Musa Poetae,
Omnigenis morbis utile moly canit.

Inter cetera quae Marpurgi commoda iactas,
Esse bonam vere Naevole dicis aquam.
Hoc ipso quoniam quo vinum venditur aere,
Et bibit hanc fuluis incola turba scyphis.

Si mera sunt usquam Marpurgi vina, bibuntur
Nam velut integer est incorruptusque vir ille
Sincera sic amat omnia.
Cetera cuncta fere fatuam cellaria vappam,
Quales habent dominos, tenent.

Quod rabidos crebro dentes in carmine figo,
Ut tibi sic ipsi non placet Orthe mihi.
Sed quid agam? rarum quod laude vehatur honestum est,
Carpendi passim maxima lerna vici .
Iamque meos longo novisti a tempore mores,
Quod nec adulari, nec scio falsa loqui.

Ferales nescis Paetum posuisse cucullos,
Gestus et mores aspice Fusce, scies.
Compositis palmis, obstipoque omnia collo
Dicit, et, ut didicit funiger ante, facit.
Hoc reor uxori quod reddat debita gestu,
Tam plenus sancta relligione vir est.

Esse tibi nullum iam dudum dicis acetum,
Fecisses, ipsos dum coquis Anna cibos.
Sic ieiuna diu quando convivia differs,
Ne sale credo quidem tunc opus esse tibi.

Hic melior Papa est, Latiam quam qui tenet urbem,
Nam sequitur dominum, quem fugit ille, suum.

Consulto mea musa dic Levino
Millena vice plurimam salutem,
Et si te quid agam, rogabit, inque,
Me factum agricolam hic et hortulanum
Sumpto saepe ligone rusticari,
Ac inter Dryadasque Oreadasque
Et gratas pariter mihi Napaeas
Vitam ducere suaviter beatam,
Gaudebit scio gratulabiturque,
Nam me non secus ac suos ocellos
Post charam sobolemque coniugemque
Inter praecipuos amat sodales.

Da quod edam coniunx, hoc me sub vespere iussit,

Suspicis hac subiens sublimia tecta viator,
Quae, ne forte roges, quis colat hospes habe.
Haec dedit Hessorum princeps habitanda Philippus,
Aonio sancta cum pietate choro.
Expulit hinc Latii spurcissima monstra Bahalis,
Ante profanus erat, nunc sacer ille locus.

Foedus Phineadum nidus fuit ante volucrum,
Sed fovet Aonias nunc domus illa deas.
Grata tuo meritas domino cane patria laudes,
Qui novus hac Calais te modo peste levat.

Magnifica aedificent alii miracula reges,
Quae stupeat vana postera laude dies.
Tu solitos hortor miseris dispendere sumptus,
Et populum clemens perge iuvare tuum.
Hoc dignum Christo, et vere laudabile factum,
Imo boni proprium principis officium.

Mortuus ut Stygias Glapion descendit ad undas,
Magnus vicino motus in orbe fuit.
Exsiliit tanto quia monstro libera tellus,
Sed pavidae Ditis contremuere domus.

Excedens Glapion bis centum milia liquit,
Quis sic mendicus non velit esse Midas?

Romani dominum toties qui vendidit orbis,
Innumeras Glapion accumulavit opes.
E quibus ad tristes non tantum detulit umbras,
Portitor ut caperet debita naula Charon.
Nunc Franciscani tandem praescripta cuculli,
Quod vivus potuit non prius, ille tenet.

Factus hic est quando Glapion moreretur hiatus,
Quo steterant olim sacra sepulchra loco.
Hac malus ille Satan patrias remeavit ad umbras,
Dum geniti nollet lumina ferre dei.

Quis nam sit nostro Glapion in carmine quaeris,
Ne dubites, Caesar Caesaris ille fuit.

Cum tali felix populus te principe degat,
Ut nullus simili nec meliore Lacon.
Quid poscat cupidis ultra haec sua commoda votis,
Quam longos ut te posset habere dies?
Utque quod ex alto tibi contulit aethere, donum
Et velit aeternus perpetuare deus.

Gallus es, et quavis leviter converteris aura,
Insuper in summo vis residere loco.
Et cupis ut magno te suspiciamus hiatu,
Ac verum vatem consulat omnis homo.
Quam dignam tibi dent templi pinnacula sedem,
Et voti fieres compos amice tui.

Quod vocitare meum possim, miraris, amicum,
Qui cupit infami me periisse nece.
Proditor a Christo sic appellatur Iudas,
Cur simili similem non ego voce vocem?

Te quoties quaero toties exisse foras te
Prospiciens dicit Gargiliane puer.
Qui tibi vult aliquid, foris ut te prendat oportet,
Nanque domum ingressus non eris inde domi.

Non nego, quod sacra populo tu dicis in aede,
Mille resurgentis corpus inesse locis.
Cum mortalis idem possis homo, terrea moles,
Nanque domi residens es simul ipse foris.

Indoctum medicum tentans ut rideat Hermes,
Exhibet in clauso condita vina vitro.
Et rogat iste, sibi dici, qui langueat aeger,
Ille refert, tentae sub cute plenus aquae.
Quid tua Sardinio sic distrahis ora cachinno?
Verius hoc nunquam iudicium ille tulit.

Rusticus ex figulo quondam genitus Maro patre,
Perpetuos vivit maxima fama dies.
Tale tulere decus, tantas pepulereque sordes
Muneribus Phoebus Pieridesque suis.
Amissos meruit non multis versibus agros,
Ac alias, aula deinde receptus, opes.
Proximus Augusto post consiliarius haesit,
Et plus quam summo carus amore fuit.
Tam non improba vota mihi, nec stulta cupido est,
Hac ut et evectum me fore sorte velim.
Imo bonis bonus ut tantum sis artibus oro,
Et doctos facilis contueare viros.

Ocima sevisti, veniunt zizania, quare?
Istius haec vis est, hic geniusque soli.
Non illo sinit is nasci bona semina tractu,
Sic satus hic Christus pullulat ipse Sathan.

Cum Latia ignotus latitarem nuper in urbe,
Uni me volui credere Ruffe tibi.
Quod cum Germano sis sanguine mata propago,
Speraram patriae te meminisse tuae.
Sed dubiae bene consuluit fortuna saluti,
quod tua non oculis obtulit ora meis.
Postquam Romano video te vivere more,
Christicolasque neci tradere velle viros.
Summa sit impietas ac ultima meta necesse est,
Nulla magis fertur Teutonis esse fides.

Non magis incestae mala scribas nomina Romae,
Divulgesque libros magne Luthere libris.
Tres tantum Pathicos uni dat Papa galero,
Nunc igitur castos non reverere patres?

Impia Romanos quid conciliabula dicis,
Quae nullum timeant esse putentque deum?
En modo cum sancto decrevit Papa senatu,
Non animas nostras post sua membra mori.

Me quoties visis dicta acceptaque salute,
Festinas alio, meque valere iubes.
Sic quoque gustatis Nili canis aufugit undis,
Numquid ut hinc abeas huc Eobane venis?

Inter praecipuos mihi sodales
Non extrema colende pars Vigande,
Quem fidum mea saepe res amicum
Sensit, quem Clariae colunt sorores.
Natorum ecce duos tibi meorum,
Hunc gaudentem equitare Lucianum,
Illum plus studio et libris Philippum,
Dignos nominibus suis ephebos
Si mutent ea mutuo, Rogabis
Quid portent, nihil, imo te petitum
Aduentant, neque credo te negare
Promissam toties mihi capellam,
Quae plenas referat domum papillas,
Enixam quia iam puto, et dedisse
Novae spem sobolis duos gemellos,
Quibus cum mea lusitet puella,
Cur illud mihi sit pecus pudori,
Quod summo ubera praebuit tonanti?

Morus, et is monachus, verbique acerrimus hostis,
Praeceptor fuerat clare Philippe tuus.
Tu tamen absimilis nihil hunc imitaris alumnus,
Qui sapis et pius es, rasaque monstra fugis.
Certum igitur facili genio fautoreque Christo.
Hoc tibi doctorem cor tribuisse deum.

Non satis Aonios quod dat tibi Musa lepores,
Dat lepores etiam virgo Diana suos.
Quis putet incestam Buschi te ducere vitam,
Casta cui facili numina dote favent?

Si potes arcta pati miseri gurgustia Cordi,
Mox ades et leporem sparge lepore tuum.

Offert egregiam facilis tibi Iuno puellam,
Tu tamen hanc dubia ducere mente times.
Iratam cave ne facias tibi, suadeo, divam,
Ne semel infelix ut scarabaeus agas.
Qui per odoriferum tot flores transuolat agrum,

Tanquam ad te fuerint datae resignas,
Et paetum male te videre deinde
Causaris, veniamque deprecaris.
Verbis forte fidem tuis haberem,
Donaremque tibi, nisi queratur
Factum multus idem sibi sodalis.
Qui Lynceus alias vides acutum,
Hic te Phinea et Oedipum putemus?
Si posthac male sic videre pergis,
Ne iuxta male et audias caveto.

Num tua vina putem stupido vilescere vulgo?
Qui miror quod non plus ea cara licent.
Cum fuerim multis toties expertus in aegris,
Certa quod adclausas sint medicina febres.

Quidam morio, cum suum videret
Tristari dominum, rogare causam
Coepit, cui simulans iocansque Princeps
Sum, respondit, inops pecuniarum.
Tum sic morio: Magnus uspiam Abbas
Fias, aut tuus esto tute quaestor.

Scribens Ausonia Gunterus ab urbe salutat
Omnes affines congeneresque suos.
Praeter, qui rabidi sectatur dogma Lutheri,
Hunc iubet aeternos ille valere dies.
Scilicet hoc tam cordatum sine fraudeque pectus,
Sic lyricum constat recte cecinisse prophetam,
Cum pravis fies pravus et ipse viris.
Qui cupis ergo pius Christo te dedere cultor,
Quam potes hac properans e Babylone fuge.

Appositae quoties gustat Matho pocula lorae,
Se meliora unquam musta bibisse negat.
Corruptum credas, sed non est, Marce palatum,
Sic amat assuetas quilibet anser aquas.

Interrogatus hospes an senem Consum
Cognosceret, respondit, is mihi est socrus.
Non barbare, sed dixit ille Romane.
At quo modo, qua regula, roges, non est
Suae vir immo Consus uxor uxoris.

En mea nocturni rodunt epigrammata mures,
Non sapit, haec quisquis lector amara putat.

Hanc ubi mendicus venit Cupienus in urbem,
A patriae profugus sedibus erro suae,
Annua viginti fuerat stips pacta coronae,
Hac se tunc Phrygium credidit esse Midam.
Inde quadraginta, sexaginta inde poposcit,
Mox centum, nec adhuc est satiata sitis.
Non contentus erit, quamvis tria milia dentur,
Qualis erat, nondum desiit esse lupus.

Maxima suspicio est magicas quod noveris artes,
Tres coemens vini sex facis inde cados.

Mecum nobilis et diserte Buschi
Luge, fle, lacrimare, condoleque
Indignas miseri vices Cratonis,
Quem sanctissimus ille gloriator,
Crudeli nimium severitate
Execrabilem abominationem
Inferno modo destinavit Orco.
Quod tam grande, roges, scelus patrarit,
Cuius pura fides piumque pectus
Cunctis notuit Hessiae colonis,
Quod nec, mille licet sacris litetur,
Praesens nec veniens dies remittit,
Quod? nos ille colit suos amicos.

Orthe, vir hic, rabidum quem tu iam forsan Oresten,
Aeque sua captum Penthea mente putas,
Se sacri plenum fert numinis esse prophetam,
Qui negat hoc, Stygii est filius ille Iovis.

Forte rogatus heri vinum mihi Galbula misit,
Gustandam heminam de meliore cado.
Quam puer ut subito diffunderet impete Davus,
E pleno saliit gobius ecce scypho.
Quid me falsa putas lector mendacia faris?
Natali potuit vivere piscis aqua.

Praeteriens hospes vacuum mirere sepulchrum,
Et quae nam maneat funera forte roges.
Cunctorum genitrix et nutrix Missa malorum
Debuit hac condi, dum moreretur, homo.
E nostro tamen haec adeo disparuit orbe,
Ut reliquum videas illius esse nihil.
Hinc aegrum patulo Papatum exspectat hiatu,
Fallere quem simili nos ratione velim.

Hactenus hic omnes vos stannea fundere vasa,
Temperet ut plumbi septima libra, refers.
Sat bona materia est, credo, sed non bene mixta,
Externa tantum plumbea parte patent.

Languidus esse tibi zythus num creditur ille?
Ipsi qui cursu certet Achante Lano.

Hic est ille tuus bellatrix Hessia Princeps,
Apta cui ad pacem mens et ad arma manus.
Inclutus illustri maiorum gente Philippus,
Stemmatis aeternus splendor honosque sui.
Quanta vide ingenua maiestas fronte renidet,
Quam pius humano vultus in ore sedet.
Quodque supercilium terret, quae gratia ridet,
Ceu mixti Charites, Mars et Apollo forent.
Quis non intutus veneretur ametque colonus?
O felix, dominus cui suus ille, solum.

Falsa cave nobis per lusum nomina fingas,
Pro factis demus ne tibi vera tuis.

Sex foeni totidemque Druse fasces,
Et ter quinque datae cubos avenae
Pro meo mihi computas caballo,
Non tota est ratio, deest quod addas
Ipsum nempe fimum, quod aedit idem
Ieiunus biduo meus caballus.

Quatuor assiduis haeserunt litibus annos
Hinc dives Thamiras, indigus inde Lycon.
Queris uter vicit? quasi non, quod ius sit in armis,
Et spretus iaceat pauper ubique, scias.

Duae suum neptes avum salutatum
Venere, quas blanda senex facie accepit.
Illae, rogatus, quae puellulae? dixit,
Haec filiae est scio, illa filii credo.

Factum te dicunt praefectum sancte sacerdos,
Gratulor agricolis terque quaterque tuis.
Quod salua, sibi quam sperant post fata, salute,
Solas illorum depopularis opes.

Magnificos titulos tibi, conspicuamque salutem
Poscis, et in primo vis residere loco.
Illos non tibi, sed verbo cupere inquis honores,
Cuius praecipuam te profitere tubam.
Credo, sed impatiens, et avarus, et invidus idem es,
Haec age quid talis nomina laudis habent?
Feralem licet exueris de fronte cucullum,
Qui tamen ante fuit corde manet monachus.

Ambitus quod non damus, indignaris, honores,
Quis, sibi praereptum quod videt esse, dabit?

Non secus ac in te sint ea dicta rapis.
Isto te sontem facis incautissime pacto,
Indicioque reus proderis esse tuo.
Se querulo latrans indicat ille sono.

Expertissimus omnium magister
Vis dici simul et Capo videri.
Hoc vere facis optimoque iure,
Expertissimus omnium es magister.

Intrat languida sentio senectus,
Caligant oculi mei, quia inter
Extremos male iudico colores.
Omni qui pice sepiaeque succo est,
Et fuligine nigrior Camillus,
Erranti est mihi candidus putatus.

Falsum nomen habes, sed esse verum
Hac posset ratione, si supremas
Quae sunt ante duas gemella Lamda
Truncentur, coeantque parte summa,
Ut Ni fiat, et inde tu Caminus.
Quare sic potius voceris audi,
Apparente foris colore candes,
At fuligine plenus intus horres.

Quae bona sunt creta, contra carbone notanda,
Illaudata et quae sunt mala, vulgus ait.
Optima sint igitur tua Dardane vina necesse est.
Quae duplici creta bis soluenda notas.

Sanctarum Herdeni tua saepe peritia legum,
Obtinuit causam iure favente meam.
Nullaque patronae voluisti praemia linguae,
Imo maiorem pollicitaris opem.
Ut memor hoc sciat officium sine fine vetustas,
Iussit in Aonios Musa referre modos.

Elatum qui te dicit mentitur Hiarba,
Omnis, ut elatus sis, quia turba cupit.

Doctos fides decent viros,
Quas dum recusasset, statim
Putatus est indoctior
Doctissimus Themistocles.

Impius Ampullae fuit ante Melanthius, at dum
Iam data vacca, sacro est sanctior ille Petro.

Hac se casta domi solatur imagine coniunx,
Baltherum quando non habet illa suum.
Cui similes quoties videt esse per omnia vultus,
Exspectat vivi mutua verba viri.

Es florens aetate puer clarissime Princeps,
Sed vincis canos mente manuque viros.
Imo te servata pium vocat Hessia Patrem,
Et colit Augustum Musica turba suum.
Pulchrius hoc decus est, quam si porrecta tyrannis,
Omnes subiciat totius orbis opes.

Vos omnes rogo candidi sodales,
Et sacri quot in hac schola Poetae,
Collegaeque mei, et pares amici,
Cum summo profitemini favore.
Tu primum integer eloquensque Snepphe
Sacrae praecipuum decus cathedrae,
Post hunc inclute stirpe et arte Buschi,
Et tu Caesareo perite iure
Ferrari, atque diserte Lonicere,
Graiarum nova fama literarum,
Hebraeaeque Sebastiane linguae,
Et clarissime tu Deci, simulque
Omni felle carens Renarde, tuque
Asclepi, et Proce, ceterique cuncti
Ingens copia, principem Philippum
Dignum heroa perennibus Camenis,
Mecum Pierio levate cantu,
Exemplumque sequi meum studete,
Imo divite me praeite vena.
Tantum est grande nefas virum taceri,
Cuius praesidio pioque fotu
Doctae iam melius canunt Sorores.

Quod non hoc quoque te videas in carmine saevis,
Quo nostrae quaedam nomino membra scholae,
Cum tamen hic summus, quod ais, primusque professor,
Deberes illo maxime honore coli.
Parce precor, solos versu prosaque valentes
Huc cito, quos inter num cupis esse viros?
Illis qui studiis acerrimus hactenus hostis,
Entheus assurgas ad graviora sophus.
Si tamen hoc adeo cupis innotescere pacto,

Doctis omnibus a viris probatus
Ut doctissimus ille Lonicerus,
Indocto tibi non placet tironi?
Hoc quis iudicium malignus hostis
Nostri Gymnasii invidente corde
Suggessit? neque enim tua Minerva
Id prodit, puto, qui quod inter alba
Sit discrimen et atra non prehendis.
Forsan subdolus ille Gallograecus
Ingratus sciolus suis magistris,
Largitisque stipem piis amicis?
Huic, quicumque sit ille, ut obsequaris,
Contemne, et satur invide, licebit,
Mendaci modo pone frena linguae.

Nullum, quod scabie scateas, causabere victum,
Est alia illius quae mihi causa patet.
Temnere te nostras audivit Apollo Camenas,
Et Marpurgiacae non bene velle scholae.
Id patiens aegre deus, haec qua crimina poena
Ulciscar, quis erit sat cruciatus ait?
Quas ego, quas socius chorus et Tritonia sedes
Incolit, et tanti candida turba viri,
Tu miser infami conspergis homuncio labe,
Et mea non alio pectore dona capis?
Dixit, et ex alta voluit te glubere pinu,
Stultitiae tulit haec Marsya fata suae,
Vidit id assistens pro teque Minerva rogavit,
Ac fatuo dixit parce precor Babyi.
Tum deus, haud impune tamen mihi prorsus abibit,
Servatam vexet pessima psora cutem.

Editus ex atavis Maecenas regibus olim,
Se dignas habuit principe dives opes.
Utque tui iam nunc te cernimus esse Philippi,
Caesaris ille sui gratus amicus erat.
Cum multis tamen hoc aliorum milibus aevo,
Lethaeis tacitus forte lateret aquis.
Ni sacri meritum celebrassent carmine vates,
Esset et Aoniis condita fama libris,
Perge igitur profugas Ficine iuvare camenas,
Quaeque novae datus es siste columna scholae.
Sic ultra supero quod divus in aethere vives,
Hic tuus aeterna laude vigebit honor.

Quis novus hic cultus, quae tanto gaudia plausu,
Aonides, quo nam tenditis ire, deae?
Debentem ceruis nomen properamus ad arcem
Insignem fabrica stemmatibusque domum.
Nobilis hic Dornbergiacis maioribus heros,
Convivas dudum nos cupit esse suas.
Post clarum multis ex milibus ille Philippum,
Unicus est nostri cultor honosque chori.
Cetera nos hominum faex aversatur et odit,
Proque sua rabie barbariaque fugat.

Aoniae montes, silvas et lustra sorores,
Sed magis efflati numina cordis amant.
Non igitur mirare quod hae tua tecta frequentant,
Pro votis quia habent, teque locumque suis.

Admirande Philippe mi Melanthon,
Praestans Albicolae decus palaestrae
Tantae laudibus eruditionis.
Quidam sanguine literisque clarus,
Sincerae pietatis atque recti
Adsertor, lepidissmus bonorum
Congerro, gravis hostis impiorum,
Felix coniuge, prole, rebus heros,
Dornbergis sata patribus propago,
Splendens fama suae nitorque gentis,
Hermannus Clariae cohortis hospes,
Cervinum colit hoc in orbe montem,
Insignem fabrica situque sedem.
Hic te Pierio calens amore
Minatur, stupet, uniceque quoddam
Ceu numen, veneratur, osculatur,
Virtutesque tuas, tuasque dotes,
Te magnus quibus obruit creator,
Pleno provehit inquietus ore.
Illud te volui Philippe scire,
Ut, si quando per otium vacarit,
Et fidos habeas tabelliones,
Huic scribas, et eum benignus inter
Vel primos numeres locesque amicos.
Fauces Taenariae mihi dehiscant
Si non dignus hic est tuo favore.

Dic intonse mihi, qui conspicis omnia, Phoebe,
Maecenas quid agat Sturtius ille meus,
Qui valeat, toto quod non mihi mittitur anno,
Crebra solens istinc ante venire salus.
Num tuus ille tuo cultor sub numine languet?
Fac saluum doctis hunc tueare viris.
Utque sacro aeternum sanxisti carmine nomen,
Integra sic medica pyxide membra fove.

Cum legerem lacer is disiecta epigrammata chartis,
Inque librum vellem scribere quaeque suum.
Increpitante lyra, curuoque apparuit arcu,
Et vellens aurem sic mihi Phoebus ait:
Num tantum poteris committere perfide crimen,
Haec, tibi quod faciles, gratia, dicto modos?
Quod, cum non dignos toties celebraris amicos,
Nullus adhuc cepit, vel breve lemma, Ruus.
Qui mea prosequitur flagranti munera voto,
Atque patrocinio provehit usque suo.
Si nescis illo pius instigante Philippus
Hic profugum sistit meque chorumque meum.
Seruandisque suos doctis instaurat honores,
Hac magnis posita sumptibus urbe schola.
Pro tantis meritis, si quid sacra carmina possunt,
Mando Ruum celebri vivere laude meum.

Est hac te maior pie musicus urbe Georgi,
Id tamen ingenii dixero pace tui,
Humanas tantum tu mulces cantibus aures,
Quando canit brutos allicit ille sues.

Posse gravi te fama refert descendere voce,
Infra nescio quot, Marsya, Gamma tonis.
Te tamen hic noster cantat submissius Urus,
Ipso quam longe culus ab ore patet.

Plurima turba tuo dicentis pendet ab ore,
Qualis ab Alcida Galla corona suo.
Nimirum placido qui misces utile dulci,
Omnia plaudentis fers tibi puncta scholae,
Quae tanto laetata viro sua gaudia prodit,
Quod simul et linguas et pia corda colit.

Promisit locuples porcum mihi pisaque Taurus,
accepi, sanctam praestitit ille fidem.
Ambo dedit misso tantum sue munera, nanque
Concisae carnes indita pisa tenent.

Si tua quae nuper misisti munera nosti,
Tunc nondum notus Taure sodalis eras.
Integra corda volo, si non sint integra dona,
Haec animo veniunt aequiparanda tuo.
Si bona mens fuerit, referenda est gratia, si non,
Perditus est porcus, perditus est et amor.

Cum quaedam, cur sim barbatus, virgo rogaret,
Hoc dixi vultu territus hostis abit.
Tunc illa, id falsum tibi vel me teste probabo,
Quae glabra tuta fui, facta sed hirta petor.

Qui totos panes, et totas ingeris offas,
Quis tibi cultelli, quem petis, usus erit.

Sorpturo patulam Labeoni porrige vannum,

Nuper in his medicas quaerenti montibus herbas,
Obtulit hanc cursu fessa Diana feram.
Ficinique tui sociae, da dixit, amicae,
Nanque mei fuit haec gloria prima chori.

Nuper Chalcographo Deci Triphono,
Commendans Canius suos libellos
Venales fore praedicavit, illud
Verum dixit, in omnibus tabernis
Prostant, nec tamen unus est viator,
Qui vel respiciat rogetue quanti.
Hoc si quid melius modo valebit,
Tunc illos reor optimos libellos.

Nulla succensum prorsus tentigine dicis,
Sed sancto domini te generare metu.
Quis modo virginei stupeat miracula partus,
En tua non aliud pignora semen habent.

Si collibet potesque dulcis Ibacche.
Theologicum gravi supercilium fronte
Remittere, et poeticas pati nugas.
Illo veni sub vespere ad meam cenam.
Pinguem tibi, ne rennuas , leporem ponam,
Quem candidus lepore condiet Snepphus.

Advena quisque fere sibi commoda tecta professor
Elegit, propriam consequiturque domum,
Natus in hanc terram sine limine Cordus oberrat,
Nec quid habet, sobolem quo tegat ille suam.
Id tibi praecipuo felix Ficine patrono
Conqueror. optatam fer miseratus opem.
Sic tibi quas uni complures contulit aedes,
Impleat aspirans prole beetque deus.

Ingratum nisi sit, nisi sit tibi Snepphe molestum,
Hoc conviva tuus vespere quartus ero,
Nulla premat vacuae te sollicitudo culinae,
Imo consorti cura sit illa meae.
Cum sociis leporem mecum portabo columbis,
His comes agnini pectoris offa venit.
Innocuus, castus, simplex, metuensque dei hospes
Qua sedet, huic mensae convenit ille cibus.

Cetera doctorum quem concio temnit et odit,
Hunc mihi tu laudas semper Auerne virum.
A te non cupio bonus expertusque vocari,
Si sic iudicium fallitur usque tuum.

Perfecta hac tabula dubitans haerebat Apelles,
Pingendae menti quam daret effigiem.
Omnes in medium virtutes aliger Hermes
Duxit, et hic ait est illius archetypus.

Nuper ad eximium quae lusi carmina Snepphum,
Alcidenque putas turpi te nomine dici,
Inde novus furor est terribilesque minae.
Esse tuus tandem stultissime desine lictor,
Nec tali frustra suspicione fure.
Haec quoniam nullus credet tibi congrua lector,
Cui vires saltem iam patuere tuae.
Nil siquidem minus es, quam Gallicus Ogmius ille,
Cuius tam vacuam cernimus esse scholam.

Ficinum faciles meum Camenae
Aeternis celebrate cantilenis,
Qui tanto studio, favore, voto,
Hic vestrum cupit eminere cultum,
Nascentemque scholam tuetur, ornat,
Et ne, quod malus impiusque quisque
Exoptat, subitam trahat ruinam,
Suppostis columen resistit armis.
His aequas meritis referte grates,
Nescit digna cani latere virtus.

Illo quo mittis capio tua munera corde,
Quae mihi quam bona sunt tam quoque grata placent.
Impetuosus eras ferme omnibus hactenus hostis,
Et poterat mores vincere nemo tuos.
Nunc patet illius fuerit quae causa furoris,
Rem tibi cum diris cerno fuisse feris.
Et quae multa tuam vexarunt phasmata mentem,
Haec rabidum facerent Penthea quemque sophum.
Excusata igitur tua sunt convicia, site
Quem titulo praefers gesseris inde virum.

Quod sacer afflato sibi Christi spiritus insit,
lactat qui tantum condidit auctor opus.
Et tu subsannans potes id contemnere lector,
Quod referat patris cor cerebrumque sui.

Impostor medicus, quales rudis Hessia tantum
Miratur, sacras constitit ante fores,
Et sua iactavit stupidae magnalia turbae,
Cuique malo certam pollicitatus opem.
Audiit haec adstans, et ei, heus tu, rusticus, inquit,
Magne tua Doctor me precor arte iuva.
Errantem infelix amisi nuper asellum,
Da quod ut inveniam, si medicamen habes.
Adnutans medicus decerpta lathyride grana
Mox dedit, haec patulis glutiit ille labris.
Inde domum repetens subito cita viscera motu
Sensit, et in medio est saepe solutus agro.
Hic ubi post quoddam desedit forte salictum,
Aspexit pascens cominus ire pecus.
Tum quanto potuit laetatus coepit hiatu,
O magnum, Deus huc quem tulit ipse, sophum.
Sic celebre indignis parit ignorantia nomen,
Doctus apud fatuos sordet Apollo viros.

Cum summo Hessiacus deberet iure Philippus,
Posset et invicta vos abolere manu.
Et tamen ob miseros, qui nil nocuere, colonos
Abstineat, qualem creditis esse virum?
Numquid quam patrias pietatem admisit in urbes,
Factis ostendens exhibet ille suis.
A qua mitrati vos tam procul estis Iudae,
Quam modo victores non faceretis idem.

Extremae fuit hoc malignitatis
Contra verbigenam ferire Christum
Ipsis Gentibus et feris Tyrannis
Exsecrabile foedus, impii hostes.
Et cunctos semel illius fideles
Clam iunctis abolere velle bellis,
Ast immanior impudentia illa est
Id notum modo ubique constitutum
Nulla fronteque conscientiaque
Tam constanter et improbe negare.
Haec vestra est pietas fidesque, qua vos
Pastores decet eminere nostros.

Iam vires videre tuas clarissime Princeps,
Iuratae contra fasque piumque mitrae.
Proque suo, quo te studuerunt perdere, bello
Exoptant pacem, sors ita versa, tuam.
Nec tu difficili, tua quae clementia, corde
Accipis obstrictam foedere dasque fidem.
Vis quae Pierius dico praesagia vates
Credere? mendaces experiere viros.

Quae mala te vexat demens insania Corde.
Quid iuvat huc doctas sollicitare deas?
His inferre viris aliquem te rere pudorem,
Qui pulsa frontem perfricuere fide?
Et qui non alio Christum venerantur honore,
Bubones auceps quam solet ipse suos.
Nulla quibus iusti vel honesti cura superstat,
Quique locant uno fasque nefasque gradu.
Nec vaga quae volitet per mundum fama morantur,
Ut saluas inter luxurientur opes.

Non causa Frideriche mea sic Beta superbi,
Nam gratum facies hoc mihi more nihil.

Tot mihi das multo tibi partos aere libellos,
Ut studiis adsis docte Poeta meis.
Fert tanen haec nullum tibi munificentia damnum,
Dives enim caput est bibliotheca tuum.

Perpetrata Venus torpente libidinis aestu,
Absque siti potus, et cibus absque fame.
Haec tria morbosum faciunt succumbere corpus,
Haec fuge si longos vis superesse dies.

Te meus ignotum vexit super aethera versus,
Et placido poteras id bene corde pati.
Nunc ubi perspectum proprio te pingo colore,
More tuo facis hoc, mera qui mendacia semper
Diligis, et verum taetrius angue fugis.

Indignante Lyci video te pectore ferre,
Quod sis non alio cultus honore mihi.
Cum claris auctum titulis te praepete cursu,
Elevet in summam iam dea caeca rotam.
Parce mihi precor, haec sapiens peccata cavebo,
Ex me non alios metiar inde viros.
Qui quocumque solet mecum sors ludere vultu,
Idem permaneo Cordus ut ante fui.

Nulla tibi proles domina est Leninge marita,
Non est quod fortem te probet esse virum.

Quod sua Franciscus tibi commentaria misit,
Debetur sancto gratia magna viro,
Si malus(ut quidam fertur dixisse) libellus
Saepe potest multis utilis esse modis.
Quanta putas illud tibi commoda ferre volumen,
Quo melius dicit, qui dedit, esse nihil?

Franciscana tuos in commentaria versus
Legi, venalis frondea serta meri.
Maximus es, certum est, quam fert Germania vates,
Quem colit Aonius concelebratque chorus.
Non tamen iste suo est laudatus carmine codex:
Nam cantari aliis debuit Ille modis.

Vis ut Apollineo vates praeconia cantu,
Pontificis celebrem dulcis amice tui.
Quae refer? an multo partum sudore galerum,
Quaeque gravat pressum gemmea mitra caput?
An nova quae instituit posito collegia templo,
Quosque tot Hallensi fecit in urbe deos?
At nosti praesens quod talia rideat aevum,
Et fatuam vocet, haec qui modo curat, anum.
Publica si scitor, quidnam mihi fabula narret,
Respondet dignum versibus illa nihil.
Et non Pierides debent possuntque sorores,
Nec genii est tandem dicere falsa mei.
Ergo age si quid tu nosti laudabile scribe,
Ut data pangendis ansa sit inde modis.

Quod iacet hic funus? dicta olim Ansercula virgo.
Quae properae mortis causa? nefanda Venus.
Quae, dic, illa? piis fari pudor auribus horret.
Num Florentinam dicis? ea ipsa fuit.
Quo tantum patrante scelus? regnante Tridenti
Praesule. phuh sanctas illene pascit oves?
Hac modo mitrati proceres virtute coruscant,
Qui contra Christum stantque fremuntque Deum.
Illa sacri iudex verbi num turba minatur
Infames, quibus est, dignior ipsa, rogos?

Qui multo loqueris Cape verbosissimus ore,
Qua cassum verbo te ratione ferunt.

Quis ille sit meo, rogas, Capus in versu,
Non alius id quam quem vocabulum signat.
Nunc literatum scire te virum credo,
Quod impotens intelligatur hoc Gallus.

Convivas medicos evangelicosque sodales,
Excepi tenui (mos meus ille) cibo.
Utraque magnificum quia temnit turba paratum,
Haec praesens animae, corporis illa malum.

Nasicana vides amice lector
Commentaria, maximum volumen,
Quae quam sint bona tute iudicabis,
Nam pervolvere non mihi vacavit,
Ast haec ipse, quod audio, met auctor
Paulinas supra Epistolas, et omnes
Antiquosque novosque ubique libros
Commendat, probat, evehit, locatque
Sacris proxima bibliis, quid haeres?
Corrugasque tuam subinde frontem?
Si sancto nequis huic Dei Prophetae,
Vano credere qui potes Poetae?

Sancta sacerdotum tandem connubia credo,
Et Christiana comprobo,
Nec puto mitratos hic inde resistere patres,
Tales ubi iam nuptias
Ipse(quod haud unquam vidit Germania) Papae
Sua colit praesentia.

Heu miserande pater, nudo nunc pasceris osse,
Et tibi sub mensa vix recubare datur.
I nunc et vetita manda ieiunia carne,
Et summo iacta te residere loco.

Si quo plus magnum quid praestet, plus quis amatur,
Cur nemo famulam te cupit esse suam?
Cum pauperrima sis et deformissima virgo,
Maxima res, quod adhuc esse superba potes.

Theologica vertiginosus a coena
Sermocinaturus Phaliscus ascendit,
Et cum diu clausis gravatam oculis frontem
Mulsisset, hoc exordiens modo fari
Sitii et nihil dedistis mihi bibere, inquit,
Simulque nauseante pronus e ventre
Sex pridianae crapulae vomuit libras,
Qualis Phaliscus ille contionator,
Suum ipse qui statim redarguit verbum?

Fere omnium, qui sunt ubique divorum
Relicta legit ossa praesul Albertus,
Multoque clausa monstrat auro et argento,
Quo pulchrius spectaculo nihil vidi.
Sed tres adhuc abesse virgines divas
Queror, Eidem, Spem, Caritatem, eas miror
Cur negligat, cum maxime tamen his cultis,
Fundata Christiana relligio sistat.

Quod potuit summa clarissimus arte magister,
Picta Maguntini praesulis ora dedit.
Intima quae mens est illius, qualeque pectus,
Egregie factis exhibet ille suis.

Non reor exosum linguas contemnere Gallum,
Quas idem plures ore habet ipse suo.

Pium cor offert et bonam voluntatem
Episcopus tuus in repullulans verbum,
Monitus, suos ut inter aureos divos
Fidei velit Speique Caritatisque
Meminisse, quo nam sint sitae loco quaerit,
Ut inde lata posset ossa inaurare.
Dic optimo patri nihil magis illarum
Superesse, praeter vana nomina, et tantum
Constare, primo eas salutis exortu
Vixisse, in impiaque mortuas Roma.

Non exis nisi te comitanti pone ministro,
Idque ideo, dicis, quod male Paete vides.
Si verum est, non ille sequi, praecedere debet,
Transmissum furor est si retro monstrat iter.

Paucos docte Sebastiane versus
Dum novus iaceres nuces maritus,
Festinis cecini tibi Camenis.
Horum terque quaterque iam petivi
Exemplum, ut, quota pagina, adderentur
Edendis Epigrammatum libellis.
Sed tu, ceu tibi sordeam, quod oro
Es surda nihil exsecutus aure.
Hoc quid suspicer esse? num pudet te
Quod multus cupiat decus mereri.
Ex his si cupis eximi, videtur
Exemptus quoque corde Cordus esse.

Ut mirus sit oportet ille pictor,
Qui doctissime te Sebastiane
Plus prima nive candidum sodalem
Sic carbone nigro potest referre.

Vis ophthalmicus ut tuas celebrem
Iucundissime nuptias sodalis,
Te famae video meae favere.
Ex vili quia Choerilo cupis me
Smyrnaeum fieri repente Vatem.
Esto, sobrius abstinensque vivam,
Et iuris mihi me mei relinquant,
Hic qui conveniunt pares amici,
Caecabit tua me tamen puella,
Nam quis Lynceus, armiger vel ales
Hunc impune queat videre solem.

Iussa tuam Venus in templum deducere sponsam
Abnuit, et nexa noluit ire mora.
Mox percontanti causam rerum patre, dixit,
Mortalis divam non volo vincat homo.

Pauperis exiguum Cordi non despice munus,
Imo vide mentem, non data dona, meam.
Nanque suum infestus mihi Plutus denegat aurum,
Sed sacra quid maius Calliopea dedit.

Quod sis illustrissimus et fortissimus heros,
Ex signis video magne Philippe tuis.
Hoc rutilae stellae monstrant, patulique leones,
Sera fac id dicat post tua fata dies.

Cum quidam hic celebres diverteret hospes in aedes,
Apponi iussit maxima vina sibi.
Quae dum gustasset summis libata labellis,
Decolor amisso vappa sapore fuit.
Ille tamen superae simulans mera nectara mensae,
Dandam, qua biberet fracta, poposcit aquam.
Audiit haec adstans puer, et, non est opus, inquit,
Octo cavens urnis miscuit ante pater.

En vespertinam flatu restinguere lunam,
Paruulus hic credit fuste petitque puer.
Magna, haec stultitia est, sed longe maior, idem quod
Tentat in exorto sole mitrata cohors.
Illa suapte olim cum tempore sponte facesset,
Haec nullo hellebori discutietur agro.

Hostibus esse meis putor insuperabile vallum,
Noluerit custos, sum levis umbra, Deus.
Sim quota spes igitur, solus fiducia Christus,
Haec tua qui princeps tecta manere velis.

Magna tibi est sacri Francisce scientia verbi,
Et facilis pleno pectore vena fluit.
Una cui in multum crevit Pandecta volumen,
(Hunc toties titulum per tua scripta citas)
Quantumvis doctum superare videris Othonem,
Paruo pandectas edidit ille libro.

Qui vix immenso pandectam codice finis,
Quantum pandectas accumularis opus?
Insano fuerit fidentior ille Darete,
Qui magnis speret te superare libris.

Aduectum a Rheno Marpurgi ad moenia vinum
Ferbuit, erupto prosiliitque cado.
Salua ipsum voluit magis integritate perire,
Quam quod corruptum perderet hic alios.

Quam non conveniens habere nomen
Videris mihi Christiane Fortis.
Qui primo taratantarae fragore
Ducem deseris abnegasque Christum,
Abiectisque tuae salutis armis
Pollutum colis impius Bahalem.
Aut mores igitur tuos reforma,
Aut sis perfidus Antichristianus.

Si poteris sophica contentus vincere coena,
Et Cordi nugas ferre salesque tui.
Extremo conviva meam pete vespere mensam,
Verbis, non epulis te saturabo meis.

Omnes adeste Musici cachinnones.
Omnesque vobiscum ciconias, sannas,
Ronchos, sales, iocos et auriculas ferte,
Et liberorum quinque plaustra syllorum .
Amabiles habeo mihi domi nugas,
Vobis meis quas exhibebo convivis,
Hac lege, ut unum quisque nummulum ponat.
Gratis eas proferre delicias nolo.

En vobis lepidum nimis libellum
Cuiusdam celeberrimi Poetae
Missum Lypsiaca mihi usque ab urbe
Quod primum volo ferculum vorari.
Si quem dentibus id facit stuporem,
Illius medicina portulaca
Infertur Quid ohe quid ille risus,
Quid vult Sardonicus sibi cachinnus?
Tam claram cohibete quaeso vocem,
Ne quis nos putet ebrios viator.

Forte ante sex trieteridas fuit quidam
Non incelebri laude Lypsiae Vates,
Perenne cui Myricio manet nomen.
Hunc maior auctiorque literis auctor,
Dictus Myricianus, iste praecellit,
Et vos eum tantum virum refutatis?

Egregios fama est istic emergere Vates,
Divite quos aluit Lypsia vestra sinu.
Hos mihi, si nosti, pie Camitiane saluta,
Si modo sinceros noveris atque pios.
Nullus ubi inflato tumeat sub pectore fastus,
Si vana faciles ambitione vacent.
Heus cave ne facias, missus venit ecce libellus,
Qui tales illos non ait esse viros.
Sed plane adversis infestos moribus hostes.
Spargentis verbi lumen ubique suum.
Hos ego non homines saluere, valere iubebo,
Dum resipiscentes indoluisse sciam.

Barbara dicta fuit cuidam olim Lypsia Vati,
Sed tunc non celebres protulit illa viros.
Nunc vero quantos eduxerit aspice Homeros,
Et lege praeclarum, quem cecinere, librum.
Quid rides, strepero numeras quid carmina roncho?
Quid miseros homines terque quaterque sonas?
Post adeo horrendos vultuque minisque Daretas,
Quos supera fudit mille Lutherus ope,
Ille triarius est, qui bellum finiet, ordo,
Et sua Belicolis otia reddet haris.

Quis non artifices tuos Poetas
Felix Lypsia civitas stupescat?
Qui quinta regione septimaque
Possunt hexametros parare versus.
Quod non ille prioribus sub annis
Divinus potuit Maro, nec ipse,
Quo non doctior alter est, Homerus,
Ergo terque beatior quaterque,
Hoc quam Mantua tunc, eoque Smyrna,
Tantis Lypsia Vatibus superbi.

Dic intonse deus, tua quid tibi Lypsia fecit,
Quo tantum potuit demeruisse malum?
Ut tam ridiculis iuvet hanc temerare Poetis,
Qui vetus obscurent diminuantque decus?
O caecos homines, omni qui prorsus honesto,
Omnique ingenio iudicioque carent.
Des sanum precor his aliquando pectus, ut olim
Stultitiam videant illacrimentque suam.

Tracta suaviter hunc tabellionem.
Iucundissima nanque dona, nempe
Cuiusdam tibi, quem vides, Poetae
Fert perridiculum, Micylle, librum,
Foetum Lypsiacae novum Minervae,
Quem, nullus insi sit tibi lienis,
Ter centum scio, conspues cachinnis,
Sat ride et lege, deinde literatas
Per coenas propere hinc et inde mitte
Pluresque exhilara tuos sodales.

Maesta tuum quid adhuc deploras Lypsia Caprum?
Talia qui melior damna rependet, habes.
Scilicet aequalem simili pietate Cochlaeum,
Magnum, qua stat adhuc Romula secta, virum.
Hic quoque Tartareas si cras descendat ad umbras,
Non poteris, quod sis orba relicta, queri.
Ecce duos alios tibi, maxima lumina, Vates,
E gremio qui nunc emicuere tuo.
Qui cum magnanimo sub prima aetate Luthero,
Audent pugnaces conseruisse manus.
Si veniunt tanti verno sub sidere fructus,
Qualia maturae tempora messis erunt?

Quot quot erant, quite cuperent defendere, patres,
Vindice Martini succubuere manu.
Ast nunc ecce duos iuvenes sanctissime praesul,
Quis ducibus decori restituere tuo.
Tantis haeretico telis et viribus hosti
Non citra superam congrediuntur opem.
Tam claris igitur se iactet Elister alumnis,
Quaeque dedit tantos patria terra viros.
Laeteturque tua celebris pietate Cochlaeus,
Hos bello socios implicuisse suo.

Hesterna tibi Lonicere luce
Dixi de celeberrimis duobus
Quos iam Lypsia praedicat, Poetis,
Post tot magnanimos duces subactos
Hosti congredientibus Luthero,
Ficulnis tamen admodum machaeris,
Horum nomina vis tibi referri,
At non, quae fuerint, satis recordor,
Et missus liber est meo Micyllo.
Hic illas Apinas levesque tricas
Si legit, vereor, ne utrasque ad aures
Crebris os laceraverit cachinnis.

Quis iam Lypsiaco persuasum vate Lutherum,
Et raso veterem capiti imposuisse cucullum,
Quosque unquam scripsit mox revocare libros?
Tantus in his lepor, et tanta est facundia scriptis,
Flexanimis credas ipsius esse deae.
O utinam tales prodissent Rhetores olim,
Extulit ut nascens haeresis illa caput.
Non sacer indignis quereretur luctibus ordo,
Quod tantas frustra saepe dedisset opes.

Incusatus Apollo, quod duobus
Istis Lypsiacis favens Poetis
Contra Christicolam virum Lutherum
Hunc dictaverit impium libellum,
Irato gravis ore se negavit
Ullum noscere Lypsiae Poetam.

Insignes duo Lypsici Poetae
Et non nomine Rhetores minori
Hasenbergius et Myricianus,
Has tristes tibi mittimus querelas
Vindex Romulei Cochlaee patris,
Oramusque tuo iuves misellos
Nos patrocinio vocante causa,
Quem tot mensibus arduo labore
Scriptum misimus optimum libellum
Multo crimine pessimo Luthero,
Non dignatus (ut est superbus) ille
Audito titulo semel videre,
Nedum voluere, maximis cachinnis
Reiecit, temerariasque nugas
Dixit, tam procul est adhuc, ut idem
Persuasus doleat. Magis nefandum
Audi dedecus. Hunc procax iuventus
Accepit, miseris modisque lusit,
Illatum quia sordidam in latrinam
Invento hic minio notavit, et sic
Spurcis labibus illitum remisit.
Ex his, quod male nos habet, diebus
Merdosos rude nos vocat Poetas
Vulgus, pone sequens et ipsa pubes
Iacto contemerat luto, nec usquam
Praemagno licet egredi pudore,
Hanc ignominiam malamque famam,
Tu compescueris statim et levaris,
Si praesens semel hac in urbe nostros
Haec quae despuat ausa, concionem.
Est, audire, aliquid, gravem Cochlaeum.

Caesumne virgis Oecolampadium dicis?
Haec quae tua est procacitas levis scurra,
Adeo ne nullam, o impudens, habes frontem?
Ut nesciente conscientia et mundo,
Tantum audeas mendacium in virum tantum
Confingere, et tuis eum palam merdis
Spurcare? quem surgens ubique iam Christus
Splendere vult rutilum domus suae lumen.
Non tam sacrum Basilea saevit in verbum,
Ut innocentes illius professores
Tantis, ut hic tu fingis, afficiat probris,
Imo colit, veneratur atque sustentat.
Quod si senatores in urbe vestrate
Dignas tuis ausis dari velint poenas,
Ipsum statim te publico in foro caesum
Cognomini super alligans equo lictor
Circumfluum iam susque deque per vulgus
Produceret, sequente post iuventute,
Quae, non vacantibus interim manibus, clamet,
Lutulentus obruendus est luto Vates.

Ecquid tam nihili iuvat insanissime nugas
Usque adeo multis exagitare modis?
Quis furor est graciles, quos praestat temnere, vermes
Armata pilis velle Phalange sequi?
Non opus ut tantis feriantur Ephemera telis,
Quando suo tamen haec sint peritura die.
Ista legens, tanti fieri, laetabitur hostis,
Seque vel infami nomen habere libro.

Magnam vos mihi gratiam feretis
Iam versu celebres meo Poetae,
Nemo vos genitos prius sciebat,
At lectis Epigrammatis rogatur,
Quis sit, quem quoque scripserit libellum
Hasenbergius et Miricianus.

Grande in Franciscum te fers scripsisse volumen,
Hac et vana tibi gloria parte placet.
Quinque licet scribas magnorum plaustra librorum,
Nil agis, his armis praevalet ille tibi.
Quare consilium fuerit temerarie nostrum,
Vel bene, vel, si vis vincere, scribe nihil.

En hic quem petis alloqui Cratonem
Praefectum Hessiae Episcopum, Quid haeres?
Mitratum tibi forte et infulatum,
Auratoque pedo, et rigente palla
Insignem, et famula sequente turba
Stipatum dominum et ferum tyrannum
Esse ipsum Deciane credidisti.
Tales Pontificesque praesulesque
Romanus Bahal exhibet, sed ille est,
Quales Paulus Episcopos adornat,
Humanus, facilis, pius, benignus,
Castus sobrius, eruditus, insons,
Non turpis cupidus lucri, hospitalis,
Omnes denique quas habere dotes
Debet qui populum docet, minister,
Pleno praestat is absolutus orbe.

Quid tanto afficeris sapiens Ficine dolore,
Tristitiae frenum pone modumque tuae.
Nulla fata queunt unquam ratione moveri,
Ibimus hanc omnes, cum vocat hora, viam.
Quem luges supera regnans Iacobus in arce,
Cum divo fruitur perpete pace choro.
Felici potius congaude laetus amico,
Tantis, invidia est, indoluisse bonis.

Blanchenemius hoc migrans Iacobus ab orbe,
Quid mea vesani funera fletis? ait.
Haec mihi in aeternam mors est quasi ianua vitam.
Vivere qui sperat non timet ille mori.

Sordide munde vale, purae novus incola sedis
Rideo tam gratus quod mihi carcer eras.
Scilicet hanc quoties prius actae confero vitam.
Sunt mihi deliciae et umbra tuae.

Mitrati proceres magno coiere paratu,
Qua patet irriguo morbida Spira solo.
Forte rogas toto quidnam modo mense volutent,
Magnas res sacra relligionis agunt.
Nam de seruando certatum est hactenus esu,
Hoc quem Romuleus tempore Papa iubet.
Nulla sed in potu (iaceant modo pocula) lis est.
Nonne pium Christi spiritus agmen agit?

Reges, Pontifices, Duces, Barones,
Plena iam Nemetes fovetis urbe,
Quod magno scio commodo esse vobis,
Ex illa quoniam celebritate,
(Si nil est aliud quod hic sit actum)
Tantum spero decus lucrumque quondam
Auctorum fore mercimoniorum,
Ut vestros liceat videre cives
Paruo tempore post negotiari
Reges, Pontifices Duces, Barones.

Hac quicumque subis viator audi,
Notus toti Eobanus Hessus orbi
Venit forsit an et tuas ad aures.
Illius Catharina mater olim,
Hoc sub cespite condor, id volebam.
Hoc me fas mihi iactitare nato,
Quo tota Hessia vate gloriatur
Aeternum decus et perenne nomen
Extremos apud exteros habere.

A duce qui Christo nostrum cognomen habemus,
Cur nusquam sequimur quo praeit ille, rogas.
Pauper erat, sed nos locupletes esse studemus,
Pacificus, truce nos sumimus arma manu.
Adiutor miseri, nos conculcamus egenos,
Verax, in nostris frausque dolusque labris.
Subiectus, domini cupimus nos culmen honoris,
Castus, nos omnis spurcat agitque Venus.
Denique quaecumque est illius cetera virtus,
Aduersum in vitium transfuga turba sumus.
Nescio, sed toto fieri sic conspicor orbe,
Et simili tecum saepe dolore queror.
Forte quod exstantes, mitrata caterva, columnae,
Qui nostrum debent esse voluntque caput,
Haec pro salvifico dent exemplaria verbo,
Et vitam doceant subdita membra suam.
Integra sincerum qui plebs servemus odorem,
Corruptus tabo sal ubi noster olet?

Tot aereos argenteosque Caesares
Pleno tenes perite Roche scrinio,
Sed inter illos unus aureus Nero
Grato tibi plus ceteris vultu placet.
Quas longa non variat vices antiquitas?
Qui pessimus tyrannus ante saeviit,
Incredulisque pulsus est a gentibus,
A Christianis optimus colitur viris.

Non Constantinum, non Traianum, neque Nervam,
Nec quicumque insons est tibi Caesar, amo.
Hos bonus ipse bonos serva tibi, sed mihi detur
Ut simili vati pessimus ille Nero.

Rarus in hoc certe monstratur nobilis aevo,
Qui referat mores vir generose tuos.
Tam pius, humanus, cordatus et integer, insons,
Tam honus ex omni denique parte places.
Talia formarunt sanctae tua pectora Musae,
Quae comitem te sic excoluere suum.

Non vult inviso Niger assentire Luthero,
Hoc etiam verum si modo dogma foret,
Seque ob id aeternas trudendum sciret ad umbras,
Debere irato Tartara ferre deo.
Quam sit atrox odii mortales discite morbus,
Impia qui lento corda furore tenet.
Quid rasam miramur adhuc non credere turbam,
Haec si vulgaris dicere vappa potest?

Ingentes sacram tabulas appendit ad aedem,
Quidam se iactans omnia scire Titus.
Quid faciam? qua nunc alios ratione docebo,
Quando, quod ipse sciam, liquerit ille nihil?

Iam quater oratus proprio est pro limine Princeps,
Sed nondum mihi dat, nec tamen ille negat.
Quam mihi certa velim tandem responsa referri,
Post longas etiam qualiacumque preces.
Gratius officium est cito non tribuenda negare,
Quam vana dubium spe tenuisse virum.
Te precor ergo meum felix Heinriche patronum,
Hic agere, et pro me sollicitare velis.
Tu molles aditus, tu commoda tempora nosti,
Cum dedit optatas fausta Diana feras.

Omnes faventes iudices et aulicos
Habet impius Melanthius, coram quibus
Non tam mala est nec iniqua causa, quam statim
Non vincat, explosis foro adversariis.
Mirum nihil, maiore quando gratia,
Quam maximus vel Cicero vel Demosthenes,
Patrocinentur atque praesto sint ei
Tot splendidi Reges, Episcopi ac Duces,
Et advocati plurium urbium dei.
Adstent serenis et precentur vultibus.

Te Ficine meum rogo patronum,
Et fidum, simul obsecrans, amicum,
Ut quam munificus domum Philippus
Se digna mihi liberalitate
Addixit, dedit et parare iussit,
Hanc tu tradere non velis gravari.
Sat iam sat miser hinc et inde cinclus
Erravi propriam semel domunclam
Felix cochlea possidere vellem.

Non meritis in me veheris Germane querelis,
Non tua crudeli deseco fila manu.
Sed dum perpetuo nimis hument stamina potu,
Ipsa sua multo pondere sponte cadunt.

Insignes verbi proceres, argute Luthere,
Suavis Oecolampadi,
Magnanimis Zuingli, pie Snepphe, diserte Melanchthon,
Fortis Bucere, candide
Haedio, praecellens Osiander, strenue Brenti,
Amice Iona, acer Crato,
Ac reliqui, bona turba, viri, quos inclutus Heros
Princeps Philippus acciit,
Christicolaeque suos urbes misere ministros,
Et Praesules Episcopos,
Ut nova tollatis divisae schismata sectae,
Veramque monstretis viam,
En cupido supplex vobis Ecclesia voto
Vestros cadit flens ad pedes,
Atque per intima vos communis viscera Christi
Adiurat, obsecrat, monet,
Ut sanctis studiis superi pro laude tonantis,
Et omnium fidelium
Quaerenda (haec vobis incumbit cura) salute
Tractetis hoc negotium,
Unde ratum iudex decretum praedicet orbis
Sancto profectum spiritu.

Forte tuo decimum volui sine nomine librum
Ordiri, ac alii ponere lemna Viro.
Astitit in dignans auremque prehendit Apollo,
Et Sturci sedes est, ait, ista tui.
Ille velut meritos supereminet inter amicos,
Sic primum debet semper habere locum.

Nugarum decimus prodit liber iste mearum,
Nec legis hic nomen nobilis Hesse tuum.
Quod mullo fieri contemptu crede tui, cum
Prima sodalicii pars habeare mei.
Sed quia tute tuo melior splendore poeta,
Ut mea nil queat hic addere mica, nites.
Ergo perinde leves fuerit tibi pangere versus,
Ac Lycium Cilici mittere velle crocum.

Occurrente tibi monacho tua pectora signa,
Nam stygium certum est semper adesse ferum.
Si niger est, Sathanam, sin albus, credito matrem
Illius, at mixtum fuscus utrumque refert.

Dum charam sibi maxime puellam
Quidam rusticus indicare vellet,
Tam te dixit amo meum colustrum,
Et multo superuncta puls butyro,
Quam quando madida reversus urbe
Rus contingo, bonam cacationem.

Incipit intonsam Ruffus submittere barbam,
Sincerum vendet nunc reor ille crocum.

Aurea sunt longo quae stant hic ordine vasa,
Testans, si videas, Eurytiona labor.
Ne tamen infidos illectent splendida fures,
Vile foris sordent Alcimedontis opus.

Obstruite nares hospites vestras viri,
Bene Phryx quidem pepedit, at foetet male.
Quid turpe et incivile factum creditis?
Medicina sic et Claudiana lex iubet.

Ingressus rabulae quaesitas rusticus aedes,
Vidit ab uncata pendula dona trabe.
Auritos lepores, et pingues dorcadis armos,
Atque recens capti nobile sumen apri.
Tum sua mox tristi vertens vestigia vultu,
Heu ait hic pauper vincere nemo Potest.

En tibi torpenti mediae sub frigore brumae,
Augusti virides accipe mensis opes.
Intiba, buglosson, raphanos, nasturtia, sonchos,
Et placidum noctis quae vocat herba deum.
Pro te sollicitus dedit haec tibi munera Phoebus,
Quando suo videat te bene velle choro.

Infremuit viso torvus Demosthene Taurus,
Rivalem placido quis ferat ore suum?

Ne commune habeas cave cum Demosthene scortum,
Rivales quoniam devorat ille suos.

Ex dira Sathanae mea facta est pelle crumena,
Quando quidem nullam continet illa crucem.

Una sacri est, in qua dissentio, syllaba verbi,
Et procul aspectum me fugis haereticum.
Interea totum qui temnit Marsya Christum,
Convivae colitur, suspiciturque tibi.
Sim tuus ergo tibi velut olim filius oro,
Ne meus ipse mihi non habeare pater.

Ipse sedens asino conspexit Episcopus Hermes,
Pastorem saxo forte sedere Chromin.
Et quidnam video, lapidi lapis insidet, inquit,
Respondens simili cui sale pastor ait:
Hoc ego tam magnum non monstrum duxero, quam quod
Insessorem asinum te quoque fert asinus.

Te defensurum Divi patrimonia Petri,
Iurasti Latio Carole Pontifici.
Non gravis hic labor est, quis propter inutile rete,
Atque fatiscentem sumpserit arma scapham?

Quem prius accepto miseris divendidit auro,
Iam male suspirans aera Momus emit.

Gratis asthmaticum curavi Xantule Momum,
Mercedem lites nolo referre meam.

Cur te sacra suum non vult Ecclesia membrum,
Qui simili Christum credis amasque fide.
Plus tibi carus enim quam tute sit ille, necesse est,
Quem toties sociam poscis habere tuam.

Quod lautas ita mattyas subinde
Se curans edit oenopola Glaucus,
Non est ex alio Catulle censu,
Quam quod nos liquidam bibamus undam.

Cum medicam nuper subiisset forte tabernam,
Mentis deliquium est passus agaso suae.
Nec redolente sibi potuit diu aromate reddi,
Olfacto demum stercore convaluit.

Iam meliore tuam firma tibi robore cumbam ,
Imo nova muta cane trireme Charon.
Indocto ex monacho medicus quia factus Elenchus,
Nulla curandos accipit arte viros.

Nullos esse deos, nullum putat Hircius Orcum
Et reliquum fore post ultima fata nihil.
Omneque flagitium tutus patrat, omneque crimen,
Omneque, nec prohibet spesue metusue, scelus.
Denique tam malus est ac impius, ut fore possit
Qui Latia summus regnet in urbe pater.

Quam sit magna deae Fortunae disce potestas,
Et nullis meritis res regat illa tuas.
Impostor dum vendit aquas ditescit Anolbus,
Iustus qui vendit vina Molorichus eget.

Iam multis habui tacens diebus,
Quod ad Palladium chorum Lycei
Deferri cupio, sed inveniri
Horrent virgineae subire Musae.
Quare si vacuus quis ambulator,
Potorumue quis, aut quis aleator,
Hoc ex ordine quempiam sodalem
Forte offenderis, hunc moneto quaeso,
Quod vates medicusque Cordus ipse
Interpres suus hoc paret subanno
Emissos Epigrammatum libellos
Non torpente docere lectione.
Pro qua retribuenda nulla merces,
Quam quod sedulus ac frequens alumnus,
Sincero velit advenire corde,
Et scabram simul expolire linguam.

Lignea sunt, sed habent istas mea pocula vires,
Ut mixta ex illis nemo venena bibat.

Tam docta, famulus mea pocula colluit arte,
Ut minima puluis non madefiat aqua.

Aurea convivis apponis pocula, sed quae
Turbida diluti cramatis unda replet,
Hunc ego non magni facio, nec curo paratum,

Rustica clam petiit scortator tecta sacerdos,
Vicinoque suum poste ligavit equum.
Illum, facta rei confestim conscia pubes,
Abstulit, eductum substituitque bovem.
Hinc ingente fores aggressa fragore minatur,
Se moechi testes velle secare viri.
Ille patente statim prolapsus forte fenestra,
Insilit in stratum pungit agitque bovem.
Pone sequens multo clamore, lutoque iuventus
Sic cives equitem cogit adire suos.
Talia non adeo petulans spectacula ride,
Foedius hoc Papam fertque, refertque pecus.

Ipsam per terram, perque omne quod illa prehendit,
Iurare nos Christus vetat.
Huic adeo parens mandato Galbula, iuras
Per veritatem, et per fidem.

Quid quod miles abit frater, soror Aelia ploras,
Incolumis morbo ni cadat ille redit.
Talia securus gerit amuleta penes se,
Concidat in nullis ut Thraso principiis.

En nova venturi Prognostica vendimur anni,
Pro tribus an nummis merx tibi cara sumus?
Nosque meras nugas, vana et mendacia dicis,
I, sapiens nusquam nos tamen emit homo.

Exactis monachis plenae prope muribus aedes,
Plenae mandrae et harae, plenaque templa scatent.
Haec ais, irato quod sit Democrite Christo
Prosancto nobis reddita plaga choro.
At nescis eadem quod questi incommoda fratres,
Frumentis vestris hunc aluere gregem.
Quae cum nulla magis solitis cumulentur aceruis,
Vicinas saevit dira fames in opes.
Alleviata haec est potius contractaque pestis,
Alti ter decies plus nocuere viri.

Cum spurcum videas prope me deformeque monstrum,
Atque mea forma pulchrius esse nihil.
Quae vesana, malum, stupidi dementia vulgi,
Quod me tam refugit, tam colit hoc et amat?

Te condiscipulum mihi collusisse sodalem,
Parce quod hoc potui te non cognoscere cultu,
Ipsemet oblitus cum videare tui.

Obuius adverso veniat tibi Trulla caveto,
Te quoniam naso proteret ille suo.

Ut quondam caecus Thebanis Oedipus agris,
Sic solet incertos ponere Trulla pedes.
Sed bona sunt, et quae serpentes lumina vincant,
Nullam prae naso conspicit ille viam.

Venturum video parvo post tempore trullam,
Praevius illius iam quia nasus adest.

Tam nasi se Trulla tui levat ardua moles,
Ut superimpositus, sit quasi naevus, Athos.

Dum certamus uter maior em fingere nasum
Possit, nasuti plus satis ambo sumus.
Quare dimisso tractemus seria ludo,
Quid facis in lautis sordide trulla cibis?

Udis ingratus maledicis Amarace lignis,
Venales fumi cui bona lucra ferunt.

Foeda quod urinae sibi vectigalia fecit,
Ipse tibi sordet despuiturque Titus.
Ast tu plus nihili cum vendas Attale fumos,
Turpius his sordens accipis ipse lucrum.

Non ita cuiusque est cupidus mihi credite lucri,
Nec male verbicolae vult Columella gregi.
Non multa acciperet fuluorum milia numum,
Ut sanctissimus hic cras moreretur homo.

Hei quam non aequa tricoronis parte Tyrannus,
Romanum tecum dividit imperium.
Nam vacuos titulos, vacua et tibi nomina linquit,
Sed vectigales ipse reservat opes.
Hinc rogat unanimi tua te Garmannia voto,
Ut tandem qui nunc diceris, esse velis.

Audi, quaque vales interpres mente voluta,
Qualia praeteritae somnia noctis erant.
Vindelicaeque piis Synodi propone magistris,
Forte sciunt sibi quid talia monstra velint.
Stabant Sus, Asinus, Taurus, Lupus, Ursus et Hircus
Qua Latii fulgent veste, mitraque patres.
Hic crotalo, ille tuba, calamis stridentibus iste,
Ac aliis alii concinuere sonis.
Aureus inter eos aries sua cornua vibrat,
Et salit auditi qui crepuere modi.
Astat huic triplicem gestans leo fronte coronam,
Atque patenti aquilam mordicus ore tenet.
Ducit is adstrictam traiecta nare bidentem,
Et docta ad votum dirigit arte suum.
Ex alia vulpes monachi sub imagine parte,
Ignivomo pigrum callida folle ciet.
Pone cucullatus crocodilus stuppea pensa
Mandit, et effato, cum stetit igne ciet.
Grata quidem visu fuerant spectacula, donec
Auscultans numeros se bene gessit ovis.
Auos ubi respecto grege et upilione reliquit,
A cunctis simul est praeda petita feris.
Et ter mille statim laceratam frusta fuisset,
Ni subitam torquens astra tulisset opem.
Nam saevi ut patulis sequerentur hiatibus hostes,
Iamque remissus abit magni Iovis armiger ales,
Et se praepetibus tollit in astra volis.
Hic excussa quies, nec adhuc pigra lumina solui,
Cum prope consistens sic mihi Phoebus ait.
Haec ex dimidia sunt praestita somnia parte,
Postera, quod superest, proferet inde dies.

Complexae coitu cecidere per aera muscae.
Vidit, et advolitans has cito prendit avis.
Discite dum laeto sectamur gaudia corde,
Flebilis a tergo mors sua tela iacit.

An sit praecisus, non novi, Aleander apella,
Non est Iudaeus, nec, scio, Christicola.
Sed neuter, superum contemptor et impius hostis,
Imo colit nullum perfidus ille Deum.
Attamen insigni est praefectus Episcopus urbi,
Quo merito? nullo, quam quia talis erat.

Quanta sit Eurici fortunae disce facultas,
Et rebus melius mox fore fide tuis.
Non uno poterit semper consistere vultu,
Sed varias mutans fertque refertque vices.
Si volet haec nudo poteris ditescere saxo,
Sin vetet in medio destituere Tago.
Paucos ante dies abiectior Attalus Iro
Degit, et in vacuo solus obivit agro.
Nunc celebri multis famulis stipatus in aula
Inter honoratos ambulat Alpha viros.
Venalique quod est magis admirabile, fumo,
Tantas tam subito legit et auxit opes.

Iam te terque quaterque, Lonicere
Dilectissime compater per omne
Siquid dulce tibi meum rogavi,
Et quanta potui virilitate,
Iniecta tenui manu ut maneres
Cenatum velut ante saepe mecum.
Sed vires nihil hic meae, precesque
Nil nostrae valuit sodalitatis
Insolubile vinculum, negasti
Maiori improbitate quam rogavi.
Quid carissime suspicer sodalis,
Quo te crimine dic amabo laesi?
An mores nequeunt mei placere,
Quod non sum tetrica severitate,
Nec tristi gravitate subticesco,
Et presso palear remitto mento:
Sed laetis salibus, iocis, cachinnis,
Castis nequitiis, facetiisque,
Nuda simplicitate, candidaque
Libertate, docente sic Minerva
Ludo, rideo, nugor et cavillor.
His cum moribus optimos amicos
Multas conciliaverim per urbes,
Te nunc perdere Lonicere credam?
Quod si forte aliud quid est ineptum
Peccatum, rogo ut indices, tuaque
Fida corripiar monitione.
Posticasque domi relinque sannas,
Qui conviva meus cupis vocari.

Omnia tentavi quae ventrem pharmaca solvunt,
Nec minimus, nedum stercora, flatus iit.
Imo dura magis solito tam substitit aluus,
Ut similem nequeant mespila ferre moram.
Ut pigras igitur possim subducere faeces,
Ex adstrictivis danda medela tuis.

Ima Pannonios cupis a radice revelli,
Atque bonos nasci denuo Marce viros.
Esto ferax horum, quod non est, terra sit usquam,
Ex quanam debent semina gente capi?

Post tria cum fractam renovasset saecla fenestram,
Et foribus postem Lempus Avite suis.
Heu quanti constat quam magna molestia, quam non
Cuiusuis, ait, est aedificare viri.

Qualia sint pepones Arvili mala rogasti,
Ablato, pingam quae sit imago, cibo.
Non habet armipotens illos Garmannia fructus.
Sed multos pepones Romulus orbis habet.

Exigit a quovis mucronem Gellia moecho,
Milleque iamdudum talia dona tulit.
Turpis habet, pueris quod dare possit, anus.

Iam mortuo grassante peste Francisco
Novum celebri Theologum cupitis fama.
Scio triplici clarum eloquentia quendam
Sacraque promptum exercitumque scriptura,
Cuius fere omnes sic memor locos callet,
Ut non suas melius glabri preces fratres.
Sed inter has tot, hoc habet vitium, dotes,
Nullum infidelis et impius deum credit.

Propter teque tuamque coniugem iam
Non magno fateor quidem paratu,
Sed quae candidulos decet sodales,
Frugi digna sophis parata coena est.
Quam si concelebrare denegaris
Sic deserta videbitur, velut si
Nulla virgine nuptiale festum,
Ac ipso peragatur absque sponso.
Si laetos igitur voles amicos,
Festino precor aduola volatu.

Audi quid hesterna mihi accidit luce,
Iussus venire Marsus ad meam cenam,
Cum pessimo hoste et optimo simul amico,
Comites adduxit et Catellum et uxorem.

Si tua Ianitor haec fuerant patrimonia Petre,
Quae Latio parent tot modo regna patri,
Qui mendicanti potuisti dicere claudo,
Quod nullas posses huic dare pauper opes?

Hoc quicumque meus videbis haeres
Sanis consiliis scatens volumen,
Atque ex hoc querulis mederis aegris,
Cuidam, qui dedit hoc, agas amico
Et dicas meritas, ferasque grates
Pro tanta rogo liberalitate.
Quis nam forsitan hic sit is requiris,
Est Herdenius utriusque iuris
Consultissimus aduocatus ille.
Princeps gloria pauperum reorum,
Qui me perpete prosequens favore,
Cirrhaeaeque calens amicus undae,
Nugarum quota portio mearum,
Aeternis meruit vehi camenis.

En tandem tibi care mi sodalis
Consultissime pauperum patrone,
Promissos epigrammatum libellos.
Misissem tibi nuper hoc eodem
Quo sum pollicitus die, sed illos
Compactos volui et prius politos
Picta pelleque, sericisque ligis ,
Saltem conspicuum foris decorem
Prae se ferre, quotum ut locum mereri
Inter mille volumina illa possent,
Quae pulcherrima mundiore cultu,
Domi tam variae tuae renident,
Nam novi ingenium tuum, nihil quod
Non pulchrum sit et elegans moraris.

Tandem dulce suorum onus locorum
Decem taedia mensium reponens
Enixa est similem mihi puellum
Amantissima, docta, casta coniunx,
Qui lustralibus abluendus undis
Sacrae crastinus inferetur aedi,
Hic dum sedulo scrutor et requiro
Quisnam (qui vetus hic adusque mos est)
Illum suscipiat pius, fidelis,
Et sit, quem modo compatrem vocamus,
Tu occurris mihi candidus sodalis,
Iucundissimus omnium sodalis,
Huic ut maxime idoneus labori.
Quare te rogo per novem sorores
Et iunctas Charitas, patremque Phoebum,
Per carum caput et per omne dulce,
Oro, deprecor, obsecro velis iam
Hoc non officium mihi negare,
Sic digna, mea te Thalia laude
Aeternum memor evehet per aevum.

Cum merita Eucharius conscenderet astra Silunus,
Hic sua cunctiparae reddidit ossa deae.
Hunc quarto cupiit Pluto pro iudice, verum
Mercurios voluit Iuppiter esse duos.

Quid deserta lupos venando lustra pererras.
Vis capere, in domibus retia tende tuis.

Quem doctissime nobilisque Buschi
Silvestrem leporem mihi dedisti,
Blax ut beta meo sapit palato,
Urbano nisi condias lepore.
Quare mox ubi quinta tinnit hora,
Nosti quae mihi bilis incalescat,
Dum cogor posita famere lance.

Quas frugi coluit cave linquas prodigus aedes,
Est mea, dic potius, quam fuit illa domus.

Quae diva es? sacra sum Scriptura. quis ille proteruus
Vim Parat et torto te male crine trahit?
Impius hic papa est quae tanti causa furoris?
Votis morigeram me cupit esse suis.

Quattuor hebdomadas pluviis Lanus albicat undis,
Et quare maneant turbida musta, rogas?

Extera quem tellus celebrat, latet aedibus istis,
Ignotus patriae, Cordus in urbe, suae.
Has quicumque subis prius admoneare viator,
Candidus est hospes, candidus hospes ades.

Dum pridianam iam recalfacere cramben
Parco pararet igne sedula Priscilla,
Subincrepans maritus inquit Urbinus,
Carissimi quid ista perditio ligni?
Quin frigidam, ut seruemus illud, apponis?
Lautus ne, dic, Urbinus est liguritor.

Nullas emit carnes avarus Urbinus
Nisi sola vervecum et caprorum capita, et non
Semper quidem, et non omnia, imo tunc postquam
Multis diu instabilis diebus autumni,
Computruere et sordido fluunt tabo,
Et unico prostant decem pro quadrante,
Tum se Tarentinum et Sybaritanum civem
Splendente crapularier putat luxu.

Sanctissimae rarum pudicitiae exemplum
Et totius specimen decusque honestatis
Qua vix magis frugi piamque Matronam
Habuit vetus, nec habebit inde Marpurgum
Isto cubans Elizabeta sub saxo
Manet supremum iudicis diem Christi.

Tanta Beta fide est, ut mille quod ante decembres
Promisit, nullo praestet agente foro.

Exorsus graviter nuper laudare Thrasillus
Quendam qui doceat mystica scripta virum.
Optimus est, inquit, Graecus, summusque Latinus,
Et pius, et mire relligiosus homo.
Sed parvum vitium est, tacito livore laborat,
Nec scit maiorem, nec bene ferre parem.
Tam bonus est Rhetor noster pie Snepphe Thrasillus,
Quam bonus in sacris ille professor erit.

Nescio quo scripto timuisti Lusce libello,
Inferret miseram ne tibi Papa necem.
Ante quinque ille est vel sex nunc editus annos,
Et summa tutus Lusce quiete sedes.

Hic potans, caveas, calices mihi fregeris hospes,
Tertia nec saevas provocet uva manus.

Hinc omnis strepitus, procul omnis cura facessat,
Et subeat tacito paxque quiesque pede.
Nam sacra tranquillae tractant hic otia Musae,
Auscultansque suas tendit Apollo fides.

Maximus Hippocrates nostra novus hospes in urbe,
A stupida credi et vis Hyla plebe coli.
Et potes esse statim, ut iam magnus hypocrita, quando
Addideris quasdam, sustulerisque notas.

Vendere sicca mihi iuras te rustice ligna,
Quae tamen adnatis cerno virere comis.
Non magis hinc veteris virgam mirabor Aaron,
Nam certam faciunt omnibus illa fidem.

E viridi textam fert Lucia fronde coronam,
Sed velut admissum passa iuvenca marem.

Cur nequit indoctus, doctos hic ferre, Philarchus,
Non, sua vult sanos facta videre viros.

Nec doctum Numa se, nec eloquentem
Iucundissime Lucidi fatetur,
Verum tam bene se docere iactat,
Quam quicumque alius magister, imo
Hanc laudem sibi vult peculiarem
Deberi, quid ad hoc amice dicam?
Multo haec digna stupore res, quis unquam
Mutam vidit imaginem docere.

Actor Palladius reum Silenum
Quod se sacrilegum vocasset, in ius
Traxit, tunc trepidus Silenus inquit
Id sum stultus et ebrius locutus,
Cui sic Palladius, quid illud ad rem?
Prave, Praeses ait, bono Sileno,
Praestas vera negotium dicenti?
Qui causae fuit exitus requiris?
Ut advenit uterque sic abivit.

Te miro iactas mihi Phryx candore favere,
Mirus is est certe, qui simul et niger est.

Optimus est aries ovium Mammurra suarum,
Ergo novum quid eis quaeris Adame ducem?
Fac maneat, nunquam, quicumque sit alter, amabit,
Augebitque datum sic, velut ille gregem.

Tam bonus iste tuus canis est ut donec alebas,
Nullus adhuc emptus sit tibi Phaedre lepus.

Iam longam fore Snepphe contionem
Frigescens metuit tuam popellus.
Quare, te scio iam rogare, dicam
Hanc exorsus ais brevem futuram.

Contra quosque suas, morsus ictusque medelas,
Nicandrina sacro carmine Musa docet.
Praeterquam dirae liventia vulnera linguae,
Illud nulla potest vincere cura malum.
Ergo quis hanc dubitet peiorem dicere pestem,
Quam, quae totus habet, cuncta venena liber.

Quos scis infestos tecum mihi colligis hostes,
Et me convivam poscis adesse tuum.
Excusatum habeas rogo me, mea coniuge non vult
Uxor, nec proles patre carere suo.

Ut pyra non noceant, extra mundentur, et intra,
Mox immerge sali, proice deinde foras.

Magnifici tibi sunt hospes Psylloxene lecti,
Ut qui ter centum myriades capiant.

Tuum in prognosticon Blandi meum quoddam
Equidem paratus et libens tibi parerem,
Nisi abnuens votis Apollo recusaret.
Tamen indicat quoddam Leonidae carmen
Quo digna vestrae encomia artis hic effert,
Quod sume si tibi placebit, et illud
Si non iisdem versibus, tamen verbis.

Caelestium quicumque semitam astrorum
Inquiritis vates valete mendaces,
Vanissimae sapientiae professores,
Vestra obstetrix Amentia est, parit vero
Vos Temeritas, miserabiles nequeuntesque
Vestri malam videre nominis labem.

Optimum Aventinus tulit Aphro Zigarus aurum,
Et sibi formandum postulat inde scyphum.
Qua fecit, iam forte rogas, hunc arte fideve,
Zigaro Aventino Zigarus Apher erat.

Hunc dat care tibi Cordus tuus Ecce libellum,
Tu memor haec veteris dona sodalis habe.
Aonias sacra cum relligione sorores
Percolis, haec studiis sint alimenta tuis.

Perfuga ni monachus fuerit, bonus esse professor
Hic nequit, et nullo cultus honore placet.
Haec sibi colludit, reliquosque farina reprendit,
Insigni celebres corde fideque viros.
Dii faciant ista semel urbs haec peste levetur,
Ut decoret nostram candida turba scholam.

Quidam te nostri summum decus esse Lycei,
Sed summum eiusdem dedecus ille, refert.
A quo laudari, turpi ceu labe notari est,
Nanque sui similes praedicat ille viros.
Frustra igitur tantis adeo te fastibus effers,
Et tibi supremum poscis habere locum.
Quare Phocaici titulo te corrige templi,
Ome/ga cum fueris, quid cupis a)/lpha coli?

Omnia quae pingis, quae sint animalia dicam,
Sed addito illis nomine,
Quo sine, sus vulpes, asinus mihi vacca videtur,
Olor otis, et Syren draco.

Scripto Apher notus cupit omnibus esse libello,
Dispeream male, si, quod cupit esse, velit.

Rara licet veniat tibi litera candide Sturti,
Usque tamen Cordus sum velut ante tuus.
Integer, humanus, facilis, sincerus amicus,
Qui tibi pro lata plurima debet ope.
Et nisi Pieridum reputes quid dona sororum,
Se queritur nullas reddere posse vices.
Grata, precor, donec res suppetat, esto voluntas,
Saepius haec omnes exsuperavit opes.

Apta Mathematicas ubi mens aspirat ad artes,
Laxa tibi studiis frena remitto tuis.
Hoc tamen admonitu, praescriptis finibus ut te
Contineas, certum constituasque modum.
Scire licet vaga quo se voluant sidera motu,
Quem teneat terrae quaelibet ora situm.
Quae numeri virtus, quae vocum arcana potestas,
Et quodcumque fluens linea ducit opus.
Sed fuge dementum mendax genus astrologorum,
Quaeque docent vanis frivola scripta libris.
Haec medicis adeo nihil ars habet utile rebus,
Ut constet multis saepe nocere modis.
Illice delectat, fateor, dulcedine, verum
Efficit expertes relligione viros.
Hinc, quod ei sancta divina oracula lege
Praecipiant nullam nos adhibere fidem.
Malo quod indoctus, quam quod sis impius, ergo
Disce, ut doctorem confiteare deum.

Quando venenatis metuendus Apollo sagittis
Saevit ad undosum, qua schola nostra, Lanum.
Sic rude commeruit, sacra temnens munera, vulgus,
Dum spurco sanctum polluit ore chorum.
Francobergiaca sedem mutavimus urbe,
Tutus ubi tali restat ab hoste locus,
Qui gelidum celsa boream prospectat ab arce,
Et recipit rutilae vivida flabra deae.
Hic tortis vitreus maeandris Aedera ludit,
Nobilis hic Gosi surgit apricus apex.
Quem profugae, ut vidit primum illas Hessia, Musae,
Tot prius assuetis ante tulere iugis.
Doctus eas casto sic Horlus amore coegit,
Et magis arridens, et magis apta domus.
Hic meus, ac Hessi teneris praeceptor in annis,
Ante pias, pascens, it Ludovicus oves.
Expressi merito dictus cognomine Christi,
Nam bonus insigni vir pietate nitet.
Hic simplex, fateor, sed mire candida plebes
Nos fovet expanso mitis alumna sinu.
Non gravis hic livor, non vana superbia, verum
Integra conspirat vita, piensque favor.
His lectis, quid adhuc cessantes statis Ephebi,
Quos decuit celeri iam properare pede.

Factus es in nostra iam frumentarius urbe,
Et plenae dominus Pompiliane domus.
Cur non ergo tui tibi congratentur amici,
Laetius hinc quando sit pecus omne tuum.

Exiguam tibi scribo schedam, tu grande volumen,
Officiumque facis summe Poeta tuum.
Non minus antiquum me crede manere sodalem,
Idem, quae cumque est sors mea, Cordus ero.
Lassa manus torpet, viget immutabile pectus,
Et, brevis ut fuerit litera, longus amor.

Saeviit extracto furiosus Achatius ense,
Et multas diras intulit atque minas.
Cum nihil adversum terreri cerneret hostem,
Imo rebellantes tollere velle manus.
O, ait, astantes quin me retinetis amici,
Ne miseram patrem mox homicida necem.

Pluribus hic annis ago doctos inter amicos,
Convivamque petens saepe celebro chorum.
Sed non grata magis facilem mihi gaudia frontem,
Quam cenae mihi tunc explicuere tuae.
Cum veterem licuit Dammum spectare sodalem,
Nobile Brunsvici Pieridumque decus.
Atque mihi optatum iam per duo lustra Micyllum,
Insignem, triplici qui sonat ore, virum.
Ut mores Egenolphe tuos, et candida corda,
Et iunctam taceam cum pietate fidem.
O dulcis lepor, o dignissimae Apolline nugae,
O sine dente sales, o sine felle ioci.
Illo praetulerim semper convivere pacto,
Iugiter appositos quam vacuare scyphos.

Iam spoliasse decem devictam moenia Romam,
Non mirere, decem vix habet illa viros.

Cur mea prata locem venturum, quaeris, in annum,
Uda fore astrologus tempora Blandus ait.

Iam semel una dies, post tot mendacia venit,
Hanc ut ephemerides praestituere tuae.
Hinc adeo vana quid demens laude superbis,
Factus fortuita, Blande, propheta fide?
Post multos tandem Coos, Chiosque canesque,
Quadruplici dispar emicat ore Venus.

Perdita consulto quaerentibus omnia caelo
Prodis, et hac celebrem te facis arte virum.
Quaesi non vana est, dic quis suspectus adulter
Uxorem teneat, reddat ut ille, tuam.

Das totam mihi Nurnbergam suavissime Buschi,
Nunc propriam tandem dicar habere domum.

Tantus es hac civis, nemo ut tibi pistor in urbe
Diminuat panes Curculiane tuos.

Forte quod ante merum fuit, est nunc debile crama,
Non maledic, omni res caret illa dolo.
Audiit id tacitas ignitum reddere flammas
Sedulus, et plenum sulpuris esse, puer.
Ergo flagraturi metuens incendia vasis,
Infusa propere miscuit illud aqua.

Non Heraclitus, non Argus sit, neque Nestor,
Sic bonus et gratus caseus esse potest.

Quaque die potus, repetis cum limina Naso,
Incidit in foedum terque quaterque lutum.
Hunc sancto quid Snepphe iubes discedere coetu,
Iustus, vel Christo iudice, Naso vir est.

Silvarum custos cupit Euclius esse tuarum,
Non sine, ni numeres singula ligna, prius.
Id te posse negas, si custodiverit ille,
Non ita post multos posse querere dies.

Assiduis tandem non invida numina votis,
Audivere tuas magne Philippe preces.
Aeditus est simili referens te filius ore,
Et decus et numen quem fore spero meum.
Hanc tamen aeterno differri tempore laudem,
Tanta tibi fuerit si data vita, velim.

Abstulit indomito pontem gravis unda tumultu,
Quando tuus medium transgrederetur equus.
Nec resoluta prius fluitantis machina, quam te
Securae saluam restituisset humo.
Quantae sis superis, pie princeps aspice, curae,
Et servatorem perge timere deum.

Diruit en liquidus tria propugnacula fluctus,
Quae duros ratus es temnere posse globos.
Disce quod humanis non tutum est fidere rebus,
Ni ferat auxilium, qui facit illa, suum.
Illius assistens si quemquam dextra tuetur,
Omnes fortunae rideat ille minas.

Multa repentino dum fluctu sternitur arbor,
Et prope non laeso brassica caule manet.
Quis putet, hoc aliud, vates, portendere, quam quod
Respiciens humiles, non amet alta deus.

Octo diu elatis ludi siluere magistris,
Et vacuas ambit nemo subire vices.
En novus in paucis dum lictor quaeritur horis,
Hoc unum munus sex petiere viri.
Heu quam nulla sacris magis est reverentia Musis,
Quam studiis nostris nullus habetur honor.
Si talis multos pergit contemptus in annos,
Quae miserae facies posteritatis erit?
Omnis enim pietas simul et respublica cessat,
Qua docti sordent deficiuntque viri.

Omnes si, quod ais, calles discernere morbos,
Quo genitor periit dic mihi Saule tuus?

Captator moechus morientem quaesiit Aulum,
Legatas patribus num dare vellet opes.
Supposuitque simul ceruici fraude sinistram,
Movit, ut adiutans tolleret ille caput.
Id cernens simili sic filius arte rogavit,
Vis ut det poenas furcifer ille suas?
Correptaque statim, quo cinxit is ilia, fune,
Suspendit sanctum pro laqueare virum.

Plurima Lascivis dispendis dona puellis,
Quae famam temerant dedecorantque tuam.
En castae veniunt et poscunt vilia Musae,
Inclutus ex quarum carmine surgit honor.
Quae similes ornet serica pera togas.
Si placidae possunt hanc impetrare sorores,
Tunc dicam Clario te bene velle choro.

Languidus occumbit Bibulus, qua peste? rogatis,
Ebrius hesterno non fuit ille die.

Nemo ubi te dominum doctorem dicere curet,
Mandas filiolis sic vocitare tuis.

Abiectis truncata notis, tua nomina praefers
Ante tuum primum quod tamen edis, opus.
Omnibus ac notus fueris lectoribus auctor,
Tullius ut Cicero, Virgiliusve Maro.
Integra pone suis vel adhuc tria nomina signis,
Tota tamen qui sis, Musica turba rogat.

Pessima cessanti tandem symptomata febri
Succedunt, miseris te cruciantque modis.
Vis verum dicam Bertolde, tibi nihil aeque,
Obfuit, ac, quod non, et quod eras medicus.

Quale genethliacon dic care poeta capessam?
Quod mihi vel nomen vel decus illud erit?
Quando meum celebrat ducens ex manibus ortum,
Et brutam carnem, met tua musa vocat.

Illustris puer haec cape sano carmina sensu,
Maiores, manes nominat ille tuos.
Et brutam carnem, rude adhuc, sub viscere corpus,
Sit bonus interpres, non mala verba nocent.

Quod non sit Graecus, malus est medicus tibi Cordus,
Ergo tu Graecans, optimus es medicus.

Novem diebus Anser hic Vitellinus
Theologicae sophiae fuit quotus auditor,
Graecos et Hebraicos dehinc professores
Non longiore singulum spatio elegit.
Ab his statim defecit ad me dicas herbas,
Quas tertia dum bibulus hebdomada exhausit.
Sed quam diu daturus his operam, ignoro,
Quia circulum mathematum et radium fecit.
Si prosequetur hoc, suum studium, pacto,
Totam unico anno absolvet encyclopaediam.

Martia sectetur discissus tympana miles,
Et streperos lituos, terribilesque tubas.
Te Phoebaea decent imberbis carmina pubes,
Convenit hic studiis cultus amorque tuis.
Pindaricos igitur facili cape pectore cantus,
Et sua belligero classica linque deo.

Aspiciens nostram lector mirabere libram,
Hinc quam sit leve ius, quam gravis inde favor,
Cuius drachma licet, totum tamen illius assem
Elevat, hoc pro testante nihil metue.

Aspicis attritum formicarum grege saxum,
Dum per idem gressus ille frequentat iter.
Cur igitur deses torpescis ephebe, vide quid
Sedulitas, etiam quantulacumque, iuvet.

Alma vale sacris modo dic Erfordia musis,
Et nova migrantes quaerere tecta iube.
Nulla magis spes est rediturae deinde salutis,
Imminet heu studiis certa ruina tuis.
Impius, indoctus, lusor, scortator, asotus,
Quam regit, exspectes posse manere, scholam?

En ut acerbisonis Scarabaeus strideat alis,
Et petat in foedo sordida tecta fimo.
Non, licet exiguam prudens contemne volucrem,
Reginam potuit vincere nuper avem.
Imo lacessito tentavit bella Tonanti,
Non est e facie res reputanda sua.

Quid nova bella paras sanctae Germania Romae?
Desine, te facili vicerit illa manu.
Omnes Papa suos barbam submittere Christos
Iussit, erunt rigidi mascula scorta viri.

Quos mihi donasti, cepi gratissimus orbes,
Non leve constantis pignus amicitiae.
Hos ut conspicuo dignarer honore, vocavi
Convivam Charitum Pieridumque chorum.
Par musis numerus fuit, hoc quae munere tantum
Usae porrectos apposuere cibos.
At nudae, candens ut non mensale, puellae
Inficerent, vacuas abstinuere manus.
Vis igitur socia cunctas convivere mensa,
Turba fac haec orbes sumat, ut illa, suos.

Quid rauca semper inter aluearia,
Et exeuntes et revertentes apes
Tam sedulus verser rogas, dicam tibi.
Iuvat semel videre quod non antea
Nisi forte Noricae pios urbis viros,
Argentoratensesque cives dempseris,
Quid hoc? bonos mores, bonam rempublicam.

Sunt tibi sacra merae Mausoli carmina nugae,
Ast ego divitias osculor illa meas.
Cur? quia tu stupido cupis illucescere vulgo,
Mens mea praeclaris posse placere viris.

Hoc tibi consulto medicamen Apolline scripsit
Ut valeas, Cordus, clare poeta, tuus.
Nobilis est in eo quae det nova robora virtus,
Munus ut expediant omnia membra suum.
Nempe triplex iecoris, cordis, cerebrique facultas
Certam fortior hinc experietur opem.

Morbida vicini culpas habitacula claustri,
Filiolamque paras hinc revocare tuam.
Tam sanus locus est, ut multis nulla sit annis,
Praeside Taurino, mortua virgo, patre.

Sex agis hic annos, nec nota tibi est via, qua, ne
Obuius aspectum creditor angat, eas.

Instrue me dominae qui fiam commodus aulae,
Et placeant mores Areolane mei.
Illam quandoquidem callere catissimus artem
Diceris, infanti doctus ab ungue puer.
Excute sinceram recto cum pectore mentem,
Ingenuumque tuo prodeat ore nihil.
Indue serviles animos, fictoque favore
Vel minimis famulis, qua potes arte, place.
Blandus adulator, levis assentator haberi
Ne pudeat, nullus sit pietatis amor.
Nullis flagitiis, nulloque offendere fastu,
Indignissima fer quaeque, ne fanda proba.
dissimula simula, serui bene, sed male fide,
Denique nulla bonus vir tibi dona pete.
Hei quid ais? cupit hoc sapiens homo vivere pacto,
Cui vel nuda domi rodere crusta licet?

Quam bonus et levis est renum lapis ille tuorum,
Qui non affligit te, nisi quando voles.

Nuper ut horribilem vidit lucere cometam,
Territus attonito pectore Plancus ait:
Magnis illa viris fax tristia fata minatur,
Summe caput quaeso Christe tuere meum.

Visum est Neustadium pie Dux mihi, visa Calinga,
Atque brevi distans, hinc Caliberga via,
Et quae dicta tuo iam surgit nomine sedes,
Ac aliae tota sub ditione domus
Hei mihi quae moles, quae propugnacula surgunt,
Quam praeceps altis imminet agger aquis.
Si nova Titanes instaurent proelia, credam,
Demigraturos haec in asyla deos.
Tales nemo locat nisi qui quoque diruit arces,
Vult similes animos utraque res, et opes.

Quam sint firma vides mihi propugnacula, verum
Si velit, iratus conteret illa deus.

Hos bene munitos domini confidite muros,
Intra quos aequum, iusque, piumque manet.

Si modo protectrix domini me dextera servet,
Non metuo vires dira Boarda tuas.

Quid tantam stupidus miraris surgere molem,
Extulit ex ima fortis Erichus humo,
Ex hoc perpetuos clarum gero nomen in annos,
Nec minus auctori sum decus ipsa meo.

Quod video monstrum? bonus et pius, atque disertus,
Et simul aulicus es, sic ut ameris, homo.
Scilicet illius est genii pulcherrima virtus,
Hostes ut soleat conciliare suos.

Miraris facili quod te complectar amore,
Et mea non dubitem credere corda tibi.
Dum nec sumpta salis mihi tecum mica, nec ante
Hesternum visus sis Iacobe diem.
Non tua me facies, non suaves fallere mores,
Tanta nec integritas, simplicitasque potest.
Ipsa sua lucens se prodit imagine virtus,
Atque bonos semper cogit amare viros.

Tuae priorem uxoris aegrum qui virum
Suae favente sanitati Apolline
Restituerim, meruisse me dicis nihil.
Sed optimum deinde multa Zigarum,
Cur ante quo sublatus is cessit tibi.
Illud libens patiensque scomma perfero,
Malusque semper esse sic medicus volo,
Sed interim hic quem te virum facias vide.

Hac nocte somnium fuit,
Ut Somnio non crederem.
Dic nunc amice Lucili,
An somnio credam meo?

Iucundissime Latome mi, et mi candide Sturmi
Multa excellentes integritate viri.
Quis doctae doctis Musae et citharoedus Apollo,
Ut sua quos cernunt tangere sacra, favent.
Quosque stupente suum iam nunc decus agmine cingunt,
Tot celebres Sequanae suspiciuntque scholae.
Usque redux summo vos natus laudibus effert,
Quod sit vestra istic iutus et auctus ope.
Perfidus hinc ut eum Petrus Lemmaius ad vos
Abductum medio liquit in exilio.
Emunxitque suis promittens grandia numis,
Et nullam falso praestitit ore fidem.
Imo iam patriam postquam est deductus urbem,
Sustinuit comitem flere, querique suum.
Vos miserati, inopem iuvenem excepistis amici,
Fovistisque datis aedibus atque cibis.
Tam grata haec mihi res, ut si concessa facultas,
Reddam promeritas hinc aliquando vices.
Interea, quod nullo potest fortuna vetare,
Sincera gratus vos ego mente colam.
Atque illum diro proscindam carmine Gallum,
Sed rabido mallem dente trucique manu.

Quem commendavi tibi, tu mihi rursus amicum
Commendas, vestrae fama Philippe scholae.
Utque novis coeptum, petis, auctibus usque favorem
Vel causa pergam dehinc cumulare tua.
Hoc insignem hominem miro candore mereri,
Inque sacri prona numina mente chori.
Multa licet ne queam, tamen est praestare voluntas,
Nam mihi Iustinus carior esse nequit.

Vix unum medicis navasti rebus ad annum,
Etiam discipulum te pudet esse meum.
Hac quoque praestantem te iactas arte magistrum,
Quin etiam Meles praedicat esse tuus,
Mutua sic ambo, taceo qui, lucra paratis,
Interea nihili Cordus habetur homo.
Vis: volo, sed mordax verus tibi dicere verum,
Bardus habet medicum Pharmacopola suum.

Conspicis in supero quid agat Venus Aescule caelo,
Atque domi nescis quid paret illa tuae.

Per, quaecumque petis, semper convivia iactas,
Non bonus est medicus quin sit et astrologus.
Hac malus Hippocrates, malus est ratione Galenus,
Et veteres quotquot qui sapuere viri.
Id qui dicit inops sensus homo creditur, imo
Est mendace fere vanior astrologo.

Innumera exiguo prognostica tempore vendis,
Quando mei prostant integra lustra libri.
Isto stulte mihi te frustra nomine praefers,
Docti nostra viri, blax tua vulgus emit.

Quosque mathematicos tibi te lucentibus astris,
Quaeque ferant, et quo fata tenore, rogas.
Ipse tuus nullo consulto sidere vates,
Si dicam vero crede Sabine mihi.
Hanc donec vanam sapiens non tempseris artem,
Tranquillo nullum pectore tempus ages.

Quatuor enixam proles te ducere matrem
Haec sapiens ut vir superares, ducta iuvenca est,
Cuius adhuc nudum fert sua serta caput
Sed cum quinque parens puerorum virgo sit illa,
Quam verus vincas fata propheta vide.

Quod diuturna citi iam cessent tormina ventris,
Mutatum credis non nocuisse locum
Falleris, hanc potius quod vivis dixero causam,
Quod procul a medico vivis amice tuo.

Quidam ut mox ducas uxorem suadet amicus,
Consulis hic Cordum suavis amice tuum.
Sed nova ne veteri crudescat in hoste simultas,
Consilium prorsus dicere nolo meum.
Prima tibi Aldini, quod poscis, pagina libri
Dicet, pictura, quam bene cerne sua.

En sanum, quem languentem pleuritide seruum
Misisti, noster mittit Apollo tibi.
Cum socioque choro multam ex se ferre salutem
Me iubet, ut comiti delicioque suo.
Utque sui coepto flagres constanter amore,
Et doctis pergas usque favere, petit.
Sic tua, quae magna est, maior perpesque nitebit
Nobilitas, et erit clarius inde decus.
Interea brutos infestosque artibus hostes,
Sub tacitum lethes obruit unda chaos.
Quae mea sit merces quaeris, tibi dicere nondum
Possum, cum fuerit iam data, dicam aliis.

Perpetuo viridans abies ceu surgit honore,
Sic etiam nomen, quod dedit illa, tuum.
Sic iubet Aonidum cultus studiumque fororum,
Quae solae tribuunt morte carere deae.

Optima, quae nam esset socrus quaesitus Iollas,
Quam super ingrediens pascitur anser, ait.

Es formosa procul, prope turpis, ut ergo marito
Grata tuo placeas, non manet ille domi.

Fuluus, et ex gemmis, et serum vellere mundus
Te tegit, et picto fucus in ore nitet.
Una pudicitia hunc poterit super are decorem,
Qua sine formosa est femina nulla mihi.

Usque meam mihi pauperiem rabido obicis ore,
Atque tuas iactas ambitiosus opes.
Redde malo partum titulo, famosaque furta,
Et tibi collatus mox ego Croesus ero.

Si mea, Calliope non esset filia, dicis,
Qui mihi tam multo posset amore coli?
Nil amor ille probat, verum magis arguit, ut nos
Credamus, tua quod non ea filia sit.

Natae credo tuae facilem bene velle Menoetam,
Non est privignae vitricus ille suae.

Miror qui tanto tibi nata colatur amore,
Paelicibus quae tam dira precare tuis.

Nemo potest, inquis, me scortum dicere, verum est,
Omnes quod dicunt, dicere nemo solet.

Tota tuam vocat urbs consortem nobile scortum,
Ast ego matronam dico Serene bonam.

Quod furit et falso convicia seminat ore,
Officium per agit saeva Megaera suum.
Ergo malae patiens perfer mendacia linguae,
Sunt testes qui sis, quaesit et illa, boni.
Qui tua cum nivea cohonestent nomina fama,
Quis furor haec turpi velle lavare luto.

Hei iterum laeta fatuos oblectat in urbe
Lapsuram minitans hanc modo fama scholam.
Barbarus haec spero mendacia dissipat hostis,
Qui bruta studiis non bene mente favet.
Nam generosior est princeps meliorque Philippus,
Quam sua quod tali nomina labe notet.
Magna quidem laus est profugis daret tecta camenis,
Dulceque munifica ferre iuvamen ope.
Sed gravius scelus est sacris seruire rapinis
Cogere, et hinc miseras temnere velle deas.
Quodque putata diu pietas sit avara cupido,
O faciles tantum dii prohibete nefas.

Quid doctum docti Cordum vocitatis amici?
Indoctus non vult credere Blandicius.
Barbara sic veteres tenet ignorantia mores,
Evehit indignos saepius illa viros.

Non sum fatidicus, quod te fers esse, prophetes,
Nec magica celebror nobilis arte sophus.
Certa tamen multis verus praesagia dixi,
Cum toties vanus tu fueris nebulo.

Humani quotnam sint corporis ossa requiris,
Nudum perspicias Eutaliona, scies.

Pauper eras paucis contentus, nunc ubi dives
Factus es, infelix Tantale semper eges.
Tamque nihil data tot nuper tibi milia ducis,
Ut iam dimidio non saturere cibo.
Non equidem invideo, verum precor hanc tibi sortem,
Ut duplices fiant, quas modo condis, opes.

Aequa malis fortuna viris, iam desine tandem
Tuum beare Tantalum,
Ter miserum facies, si sic perrexeris, Irum,
Imo fame coges mori.

Quando tot osten dant bibi te iuvenesque senesque,
Ipsum te quid adhuc nosse Labella nequis?

Non te despondens animum suspende Luculle,
Plurima quod laete surgit ubique seges.
Verus tam charas vates praesagio fruges.
Panibus ut metuas te saturare tuis.

Nae liberalis est Solon, libentius
Decem cacantes, quam unum edentem qui videt.

Tu licet ipse Midas, ego contra nominer Irus,
Nolo tuas, eadem si quoque mens sit, opes.

Quidnam sit versura rogas, sic quid sit arare
Rusticus, et quid sit fallere leno rogat.

Convivatoris convivas laudo Phaseli,
Quos sic aspectu temperat ille suo.
Ut nullas rixas, nulla unquam iubila prodant,
Sed lateant, ut eos vivere nemo sciat.

Integra, ceu nova sint, tua semper vasa renident,
Crederis hoc multis splendidus esse modo.
At probat ille nitor mihi, quam sis sordidus hospes.
Nullus enim saluas conterit usus opes.

Infestos habui Monachos, scis hactenus hostes,
Quoque mihi poterant hi nocuere modo.
Sed magis exutis eadem iam turba cucullis
Hoc facit, o miserum, nos Paris, usque genus.
Haec ubi colluvies primas tenet urbis habenas,
Quam satius seruem hos, sua septa, greges.
Non his ingenuae caderent auctoribus artes,
Quando sacras vocitant turpia lustra scholas.

Quos ego reicio, curandos accipis aegros,
Et certam querulis pollicitaris opem.
Sed mea quos omnes iuxta praesagia tollit
Mors nihil arte morans imo citata tua.
Non facilem promittere, sed praestare salutem,
Esse boni medici subdole Blande solet.

Totus hic adversos exercitus exit in hostes,
Pro domini pugnans nomine turba sui.
Cui non, qui iustam soleas defendere causam,
Praefectum pigeat te, precor, esse ducem.
Ut mihi Geriflua Maecenas nuper in urbe,
Sic modo fer gratam tutor et ultor opem.

Quae nam me cogat te causa relinquere quaeris,
Quod tibi dem culpae quodque scholae nihil est.
Infestum fugio cum complice faece Solonem,
Vae misero, cui non faverit ille viro.

Non irascere, nec totam te crede notari
Si quosdam carpam, docta corona, viros.
Quantus enim semper fuerim, novistis, amicus,
Omnibus intentus posse iuvare modis.
Ut mea facta satis, satis ut mea scripta docebunt,
Quae vel in hunc cunctis sunt manifesta diem.
Annua me facilis monitore stipendia princeps,
Discipulos etiam iussit habere greges.
Structa magistratu nostro subsellia, quaeque
A pedibus famuli fulgida sceptra gerunt,
Qui quoque vos consultantes locus excipit, et quae
Ferrea seruandas clatra tuentur opes.
Cetera ne dicam, quae possem plura referre,
Quae studio quoque sunt non male iuta meo.
Et nostros si volueritis quandoque libellos.
Quos certe lectrix extera terra probat.
Non una est vestras quae cantat pagina laudes,
Quoque potest sacram tollit adusque scholam.
Cui nulli veluti damno, nullique pudori
Vester erat, sic et postmodo Cordus erit.
Interea vestra mihi vim vi pellere pace,
Inque hostes liceat stringere tela meos.

Clancularia et undecumque clausa
Vestrarum licet officina fraudum
Surda incude focoque nil sonante
Nullos prodiderit fabros, tamen iam
Casu grande foramen indicante,
Omnem harum seriem gravemque massam,
Quae nondum faciem suam recepit,
Perspexi, papae ut affabri labores
Apparent, et ut artifex imago.
Dii vestram superi fidem, quid insons,
Quid simplex meruit miserque Cordus?
Qui sincerus et integer sodalis
Vos ut praecipuos suos amicos
Nativo genii colens amore
Casuram prius aetheris ruinam,
Has quam reddere vos vices, putassem.
O verissime mi propheta Buschi
Quam vellem tua verba subnotassem.
Non caesus modo Phryx monente plaga
Cum magno saperem meo periclo.

Dum ruis in nostras furiosus et ebrius aedes,
Ac incompositis vociferare sonis.
Meque levem scurram, nebulonem, versificemque
Audes, et nihili deblaterare virum.
Te vero magnis insignem laudibus effers,
Quem vires nequeunt aequiparare meae.
Non sacer es Christi, quem te fers esse, minister,
Cornigerum colis hac sed ratione deum.
Conveniensque magis scurrae tibi nomen habebis,
Hoc dabit in libris Musa perenne meis.

Caesareo factum te iactas ore Poetam,
Et notum toto nomen in orbe tuum.
Versificatorem contra me dicere scurram
Non pudet, et nihili sum velut umbra tibi.
Haec ego dum patri quererer convicia Phoebo,
Ille quis, ignoro, sit Philomomus ait.
Quandoquidem sacros facere et formare Poetas,
Nullius est munus Caesaris, imo meum.

Quod falsis condita iocis Epigrammata ludo,
Clare levem scurram me Philomome vocas.
Non pudet hoc cum divino commune Platone,
Cumque aliis magnis nomen habere viris.
Et percam facilis sidet sua munera Phoebus,
Hoc fore ni cupias tu quoque scurra modo.

Dum furis insana iaciens convicia voce,
Et fremis in faciem deblaterasque meam.
Longe alius sum vir, quam tu me rere, frequentas,
Sic est, te magnum sum ratus esse sophum.
Qui nunc insignis nebulo et mihi scurra patescis,
Sic frontem prodit pessima lingua tuam.

Videris hirsutam Serrani Candide barbam,
Vincentem Curios dixeris esse sophum.
Si, quam dira furens in me convicia iecit,
audieris, levis est hic homo scurra feres.

Multa tua et decies excusa poemata iactas,
Quae Clarii volitent docta per ora chori.
Si verum id, tunc nullus in hoc est ordine Cordus,
Qui nequiit tantas cernere solus opes.
Quod tamen ad sacram fixti tetrastichon aedem,
Hoc desiderium sustulit omne meum.

Te scripsisse refers satyras, et scribere posse,
Sic vanis cupiens me cohibere minis.
Scilicet ostenso stylus ut meus ense quiescat,
Incutis hac nullum sed ratione metum.
Quantascumque potes totis iace viribus hastas,
Quas rides spathulas experiere meas.
Saepe sarissatus muscarum spicula miles
Devovet, et grandem vespa fatigat equum.
Quemque olido cernis scarabaeum stercore condi,
Non metuit summo bella parare Iovi.

Quod patria fugiam Braemam cessurus ab urbe,
Quae nam me cogat Candide causa rogas.
Amplius albatos foris hic spectare caminos,
Et stomachum vexet nolo marisca meum.

Indignare meo te scurram carmine dici,
Qua tume, cur te non ego voce vocem?
Ast uter hoc nostrum sit nomine dignior, olim
Aequae iudicium posteritatis erit.
Cui mea versificis plus ludicra, spero, placebunt,
Quam quod tu tantus grande Poeta sonas.
Quod nisi cum toto, quem iactas, legero mundo,
Vanus eris Bavius Calliphanesque mihi,
Imo quem miser hac superet cito Choerilus arte,
Vel dignos alapis cum facit ille modos.
Quantumvis pleno commendet et efferat ore,
Suffenus turbae te tuus ille suae.

Esse malum dicis Cordum Suffene Poetam,
Sed tibi quod bonus est ille Poeta dolet.

Quod esse me malam Poetam dixeris,
Nullo tui similis furore ferueo.
Quod contra apertam veritatem nil queam,
Quia tam diu malus fui, quam tu bonus.

Quicumque quondam accimini professores,
Illud futurum si modo est, et haec contra
Malam schola hostium manet voluntatem,
Cavete subdolum Sabellianum hortor,
Licet boni, docti atque candidi, si non
Et illius deum timere patronum,
Servoque supplices honore adorare
Videamini, id si feceritis insignes
Mirabilesque colemini viri, quamvis
Fueritis improbi malique Lurcones.

Quae sexaginta, si vendas, veneat aureis,
Te propriam iactans dicis habere domum.
Et miseras Cordo sordes rabido obicis ore,
Qui tamen has novies terque rependat opes.
Hac si non fatuus debes ratione vocari,
Cuiatem praestes die Neopompe sophum.

Frustra famens herum catelle Silenum,
Aliena ubi mensa repletur, obseruas,
Singultiat licet, et sonorus eructet.
Te prandio tuo nova arte defraudat,
Nam turgidis buccis, labrisque compressis,
Tentaque ad os vomitum suum cohibet dextra,
Quasque egerit statim reglutit offellas.
Domum reversus optimam dabit cenam.

Si pergam famae noxius esse tuae.
Cur tua, non rabies prius et mala lingua quievit,
Meque domi pacem sivit habere meae?
Cur saevo tibi nil nocuum me dente petisti,
Imo tum de te non male promeritum.
Ferbueram, factis qui nocuere suis.
Sed quota pars eius fueras quod et ipse farinae,
Nescieram, fronti credideramque tuae.
Cuius nulla fides, ut et hirtae, sentio, barbae,
Sic plures tandem noscere disco viros.
Et quandam potius, quam coetum Palladis, aulam
Experior, tanto pectora felle scatent.
Non ego Caesarea sum factus voce Poeta,
Docta nec in toto me manus orbe terit,
Ille tamen, quem me vocitas, tibi versificator
Congrediar, tua nil me movet ista phalanx,
Seu brevibus gladiis, seu longis obuiet hastis,
Aduersas veniens experiere manus.

Ebrius assiduo foetet Lenaeus Iaccho,
Tu tamen hunc vestri fers decus esse gregis.
Erras, sed solam, quae prima est litera, cam si
Invertas, verum bestia nomen habet.

Dudum tua male suspicatus de fide
Animum tibi metui meum concredere,
Quod affabras latere sycophantias
Licet tuae de more patriae mihi
Blanda obuius salute, amica imagine
Favere te monstraveris, sed nunc ubi
Pars factus es nostri sodalicii quota,
Tuus quis erga me favor sit emicat.
Nam commodum te tempus et locum modo
Nactum ratus, tui venenum pectoris
Effundis, et quocumque scis pacto noces,
Contemnis, irrides, lacessis eicis.
Hoc optimis meis querar sodalibus,
Quos tot bonos et candidos habeo viros,
Ut te suis mecum imprecationibus
Archilochicisque saevientes versibus
Dignissimam cogant Lycambis ad necem,
Et exeuntem non per os hinc spiritum

Audio in Hessiacum te suspirare Lyceum,
Ac Hessum simul huc posse venire meum.
Haec rata vota velim, veteresque iuvaret amicos
Cernere, et antiquos ferre referre iocos.
Et non exiguo nobis essetis honori,
Nempe ruinosae ceu duo fulcra scholae.
Sed nihil invisus poterit promittere Cordus,
Imo magis studio forte nocere suo.
Usque adeo infensus me nescit ferre Philoenus,
Ille suos nostrum seligit alpha viros.

Caesare te factum iactas auctore poetam,
Sunt qui, quod fuerit cognitus ille, negent,
Falsi, si verum est, quod consiliarius olim
Illius fueris, num quoque fingis et hoc?
Omnia si fingas, tamen hoc fatearis oportet,
Sub diris monachum te latuisse togis.
Qui si deposito cessasses esse cucullo,
Haec fera non inter nos modo bella forent.
Candida sed gereres cum simplice pectora mente,
Et similes coleres pace fideque viros.
et vomis e tremulis fellea sputa labris.

Si non, quantumvis madidus Philomusus adesset,
Cetera nil vestrum turba valeret, ais.
Tale tuum quis iudicium non rideat, et te
Plus Phrygio stupidum dixerit esse Mida?
Sordida Phoebaeos sic upupa vincit olores,
Supplica, ut auriculas seruet Apollo tuas.
Qui volet hunc alius contemptum sufferat, ipse
Conferri foedo Scaevola nolo sui.

Non in vestra magis Cordum consortia vultis
Admitti, tantum quod patrat ille scelus?
Nulla meae labes vitae est, nitet aurea fama,
Atque bonum, siquis vestrum, ego praesto virum.
Vera secus nescit de me, scio, dicere lingua,
Propterea in tacito gaudeo saepe sinu.
Nec mea Tisiphone colubrinis corda flagellis
Verberat, hac altrix est mihi parte quies.
Sed desertores quosdam iusta ira notavit,
Atque hostes, mihi clam qui nocuere, meos.
Hoc ingens, atrox, infandum, immaneque crimen,
Ob quod me sanctus circulus ille fugit.
Si tam famosum reputatur apostata nomen,

Te iactas celeberrimum Poetam,
Cuius plurima scripta ter quaterque
Rursum excusa legant, probent, stupescant
Toto quotquot in orbe literati.
Vis et me simili tui furore
Insanire parumque gloriari?
Plus illius inest et haeret artis
Sectis sordibus unguium meorum,
Quam tanta cerebri tui palude.
Invitis quia nil potes Camenis.

Tam fuit insano Germanus pectore Caesar,
Ut daret indigno Laurea serta tibi?
Quem Cyrnaea magis taxus, magis aspera lappa,
Atque gravi quid quid foetet odore, decet.
Sic furiosa tuae meruit vesania frontis,
Deberet rabidum perdere clava canem.

Aspicitis pravis temulentum moribus illum,
Et non esse hominem dicitis, imo suem.
Si facilem vultis vobis bene velle Lyaeum,
Talia de tanto verba tacete viro.
Quin excellentem cunctos laudate magistrum.
Nostrae iam beta est, mox erit alpha Scholae.

Totis vel potas, vel stertis inepte diebus,
Vilis habet nullos bibliotheca libros.
Quod faciles possent ita doctum reddere Musae,
Tam felix unquam non reor esse caput.
Assiduis opus est studiis incumbere, si quis
Monstrandum digitis se volet esse virum.
Te tamen admirans cunctis praeferre Lycisca
Audet, et hinc cristam tollis ad astra tuam.
Isto non vesane place tibi nomine, nescis,
Quod probet indignos saepius ille viros.

Qui non sincerus noster amicus erat.
Hinc appellandum correximus esse Caminum,
O quam conveniens hoc tibi nomen habes.

Inter potores iactas Bertolde sodales,
Cum Cordo Nigrum te superare suo.
Hunc animum tribuunt istae tibi forte receptae,
Quas enchiridio colligis usque tuo.
Caecus adhuc sciolus, quantum medicina sit aequor,
Non cernis, sapies post tria lustra minus.
Non tribus haec annis, vix toto Nestoris aevo
Discitur, imo nec id sat tibi tempus erit.
Scilicet immensum chaos, ac immane Barathrum
Prendere tantillum non cochleare potest.

Vir doctissimus optimusque Cordus
A te magne Philippe nominatur
Sed quidam solitus vocare scurram,
Indoctumque malumque sycophantam
Me traducit, utri fides habenda?
Neutri, nam tua te velut voluntas,
Sic illum sua fallit ira, quare
Vestrum iudicium nihil morabor,
Ut qui, qualis uterque, me vocetis.

Praebibis et placida propensum fronte favorem
Fingis, at occulto cor tibi felle scatet.
Et clandestinis mihi noxia fraudibus infers,
Ac famae mendax insidiare meae,
Cum tua turba coit, congerronesque sodales,
Ante cucullatas qui posuere togas.
Aut istis similes affectibus indue vultus,
aut lateris pateat facta fenestra tui.
Peior enim non est hostis, quam fictus amicus,
Non bonus amplexu laedere miles amat.

Arcanus fueris quod consiliarius, inquis,
Caesaris, hoc verum non Philopompe nego.
Ut quem non norit Caesar, nec viderit unquam,
Nec sis, quod fueris, conscius ipse tibi.

Quod medicam melius Nigro et me noveris artem,
Ni praestes aliam, non tibi credo, fidem.
Posses, cum multo modo si biberetur Iaccho,
Tunc ipsum, fateor, viceris Hippocratem.
Non plenos calices, nocturnas illa lucernas
Postulat, et tritos sedulitate libros.
Sed non qui magicas doceant, tua gaudia, nugas,
Nec vanos, adeo quos colis, astrologos.

Quidnam Corde novi, quid est, quid aiunt?
Occurris quoties mihi requiris.
Hoc ex ardelione quopiam, vel
Aduentante roga tabellione,
Ast unum scio, quod nequis putare,
Quod miraberis ut nigros olores,
Iam non ebrius in tribus diebus
Lenaeus tuus est, id unde quaeris?
Non numos habet, exigensque frustra
Caupo, quod bibit in duobus annis,
Plenis credere tesseris recusat.

Iacturum nova Lenaeum convicia dicis,
Quando meos olim legerit ille sales.
Nil metuo tanto non pocula tempore ponet,
Huius ut inspiciat vel breve lemma libri.

Dum multa differs huc conditione venire,
Et longas nectit plurima causa moras.
Praeveniens alius, sic procurante Solone,
Munus obit (quod te nolo latere) tuum.
Sic timui, mea sic me non praesagia fallunt,
I nunc et vatem me Gobelere nega.

Irato occurrens avertis lumina vultu,
Et tacitis mussas, quando saluto, sonis.
Carior hostis ob id, fueras quam fictus amicus,
Nunc es, aperta mihi qui modo bella paras.

Quod Cordus contra Philomomum scribere tentem,
Stultitiae dandum Scaevola rere meae.
Utque soles, tibi qui palpant, miraris et illum,
Et pleno doctum provehis ore virum.
Hunc ne putem doctum, qui doctos unice amantem
Incessit furiis me laceratque suis.
Quantuscumque tibi fuerit Cicerove Marove,
Bliteus experto scurra erit ille mihi.
Quem velut apprendens aestivum vespa iuvencum,
Usque sub infernos exagitabo lacus.

Tu rigidum ne forum mihi, et aspera iura minaris,
Sistendus fueris qui magis ipse reus?
Qui tanto contra ius, fasque, piumque, furore
Irruis in tutae saevus asyla domus.
Et rabidis furiis, atroceque dente lacessis
De te promeritum nil sibi tale viram?
Cur tu dicta aliis adeo convicias purgas?
Indicio notum te facis ipse tuo.
Sic solet incensum capri deprendere cornu
Herculeum, latuit quod tamen ante, malum.
Dum proba contendit meretrix matrona videri,
Proditur, abstersum plus quoque stercus olet.

Ebria Thuranus quando convivia vellet
Nuper ridiculis exhilarare iocis.
Inventam grave ventris onus relevavit in ollam,
Exhibuitque litas omnibus inde nates.
Iste quotam, quaerens, nam circulus indicat horam?
Et quot in hac luna condita puncta latent?
Mox fumante suos adolevit odore sodales.
Tale decet tales tus Fabiane deos.

Nil moror, ipse mihi quod propria vexeris auctor,
Lectori populo est maior habenda fides.
Qui doctum huc nihil usque tuum vidisse fatetur,
Undeque te noster tam colat ordo, rogat.
Sic mirata putat formosum simia foetum,
Nempe solet pulchrum cuique placere suum.

Cum tanto irrueres in me philomome tumultu,
Et furiis streperes acer atroxque tuis:
Spes fuit hac trepido ratione silentia Cordo
Ponere, sed mores te latuere mei.
Qui bonus, humanus, facilis, sincerus amicus,
Nescio quo nullam vim queo ferre modo.
Indignans oneri sic sursum palma resistit,
Plusque gravi stridet pressa cicada sono.

Ni tuus illustret celebri Philomusus honore,
Hanc nullum dicis nomen habere scholam.
Lucida sic horrens illuminat astra cometes,
Tale sedet pulchro naevus in ore decus,
Non alia est foedus vitrei sus gloria fontis,
Florigeram decorat sic gravis auster humum.
Sicut haben darum flagrante cupidine rerum,
Alter es hic prava Scaevola mente Midas.

Docta pulchrius eruditione,
Quam dira maledictione tecum
Certarem, mihi et id magis placeret,
Hanc ni materiam prius dedisses.
Extra ipsum thema disputare, non est,
Ut nosti Dialecticus, decorum.
Qui vult dicere quod libet, necesse est,
Ut, quod non libet, audiat vicissim.

Horribilem tibi Menduci vis Candide Larvam,
Quam pueris, dum flent, comminitere tuis.
Irati faciem Menedemi pinge, videbis,
Hos ad falciferi confugere ora senis.
Tam truculenta, ferox, tam saevaque terret imago,
Hispidus occiderit, posset hic esse Charon.

Dum ferus in nostras rueret modo Maevius aedes,
Non apud infernos Eumenis ulla fuit.
Tota sed impetiit vesanum turba Poetam,
Absumptis in cum, quas habuere, comis.
Te vidisse truces vultus audisseque vellem,
Quam rabidos effrons fuderit ille sonos.
Quo rationis inops convicia iecerit ore,
Se quibus extulerit, me scideritque modis.
Mirarere suos hominem seruasse capillos,
Imo contusum non retulisse caput.
Undeque tanta novi fuerit patientia Cordi,
Quiverit ultrices ut tenuisse manus.
Sed tenui, lacrimans mea sic me compulit uxor,
Ut mentem seruem, saepe precata, meam.
At modo quae tanti fuerit nam causa furoris,
Quod talem scurram praestitit ille, rogas?
Forte Poetastros quosdam dum voce notavi,
Hac quoque se strictum duxerat esse nota.
Quae mea tunc neque suspicio neque mens fuit, imo
Rebar eum, quem se iactitat, esse virum.
Donec iam suus ipsius se prodidit index,
Sic veniens aperit sub nive tecta calor.
Quid prodest magnum falso sibi fingere nomen?
Garrula, qui quisque est, fama tacere nequit.

Quem mea perstringant Lenaeum carmina quaeris,
Moribus, ut taceam, proditur ille suis.
Scilicet assiduo qui semper plenus Iaccho,
Exhilarat bipedes, quos trahit Aegla, Capros.
Aegle, non ea Naiadum pulcherrima, verum
Femina non ullis exsatianda scyphis.

Quod miseri hac quando pelluntur ab urbere tincti,
Tu quoque discedens Mercuriane migras,
Huic te, suspicio est, etiam colludere sectae,
Ac alibi fratres quaerere velle tuos.
Imo quotum illorum te narrat fama prophetam,
Taleque collectum dogma docere chorum.
Ex illo, quod tot convicia fuderis, ore,
Quae bona nam, miror, promere verba queas.

Se magnum iactat Nigidi Caper esse Poetam,
Et cunctis celebrem gentibus esse virum.
Si quot ab hirsuto pedes depectere mento,
Tot posset versus condere, forte foret.

Quod calido exutos Monachos vos corde vocarim,
Quod grave commisi, dicite quaeso, scelus?
Si sancta est pietas tristem posuisse cucullum,
Est nitidum potius, quam mala fama, decus.
Non vestro hinc odio sed magno dignus honore,
Hoc mihi quod dicti nomine sitis, ero.

Quod pedat, eructet, vomat, ferociat,
Diris inhorreat imprecationibus,
Adeoque toto agitetur Eumenidum choro,
Diu ebrius Thuranus audiit male.
Sed hanc nova obscuravit arte fabulam,
Quando frequens cacavit in convivium,
Et oblitas ostendit omnibus nates,
Ac singulos adolevit hinc lepidus viros.
Qui solus in vulgi ore sermo nunc volat,
Oblitteratque ceteras famae notas.
Sic foedus halitus comestae cepulae
Deinde sumptis exolescit alliis.

Quod optimum utilissimumque fecisset
Miraculum nobiscum adhuc agens Christus,
Interrogatus inquit Alme Lenaeus,
Fatuas quod undas in suave merum vertit.

Hae magnos doctosque viros quod in urbe relinquis,
Atque nova pueros sede docere cupis.
Sunt qui vesano te dicant esse cerebro,
Consilium sed eos credo latere tuum.
Cuique homini est sua, quam sectatur amatque voluptas,
Silva iuvat capras, unda lutumque sues.
Posthabito quod equo turpem conscendis asellum,
Sunt aliquae, tua quas vota sequantur, opes.
Quod posito fieret truculentus numine taurus,
Certa patrem valuit cogere causa Iovem.

Omnia Lenaeus se per convivia prodit
Spurcitie, quasi sit susque canisque sua.
Unius e mensa sed sobrius ecce Catonis
Iam redit, et media Candide luce sapit.
Mutatos homini gratari desine mores,
Compos enim voti non bibit ille sui.

Ex divo cacodaemona, et ex cadaemone divum,
Ut malus aut bonus es cuique, Lycurge, facis.
Sic gravis ante meo qui tollerer auctor amico,
Iam levis infenso sordeo scurra tibi.
Interea eiusdem persistit gloria Cordi,
Semper apud doctos salua bonosque viros.
Hoc utroque pater tribuit mihi munere Phoebus,
Seu malus invideas, sive bonus faveas.

Non sua opus nostro est Sileno membra ligare
Ut canat, iniciens vincula solue Chromis.
Assiduo cura calices repleantur Iaccho,
Et medios etiam concinet ante cibos.
Non quae capripedes tantum modulamina Faunos,
Sed brutos possent exhilarare sues.

Carmine tu nostro pudefactum rere Philoenum,
Semper mansuram forte timere notam.
Nil minus, hac vacuum fert sollicitudine pectus,
Tam foedum nihil est cuius eum pudeat.
Nec, quae posthuma sit defuncti fama, moratur,
Dum vivens habeat quod bibat atque voret.

Chara domus, dilecta domus, gratissima sedes,
Deliciae pariter, deliciaeque meae.
Accipe (nam cupidam mei ego hinc iam demigro Braemam)
Triste tui domini perpetuumque Vale.
Dumque sacris (mihi quo surrepta es nomine) Musis
Seruis, aeternos integra vive dies.
Sin alicui ex nostris donaberis hostibus, opto
Ut trifido crepitans te terat igne deus.

Cernitis has sparsas, dulcissima pignora, villas?
Labentes hic est Bestava propter aquas
Hae, mea, dictae illae Simesusae, patria, quam vos
Multos optastis posse videre dies.
Aspicite, et totas circumlustrate novales,
Quaeque novo segetum germine rura virent.
Plura prehendentem quam centum iugera fundum,
Quos omnes genitor solus habebat agros.
Sed modo succedens divisos possidet haeres
Multus, et ex illo longa propago, nepos.
Quandoquidem propior me solum linea seruat,
Concessit saevae cetera turba deae.
Nimirum septem fratres et quinque sorores,
Quos ego, cum veniens iusserit hora, sequar.
Forsan ubi, quae, quantaque sit pars nostra rogatis,
Nusquam, nulla, nec has alea lusit opes.
Nec pleni calices, nec turpia lustra tulerunt,
Sed doctae studium deliciumque scholae.
Scilicet ingenuas ideo didici indigus artes,
Ut mihi sit patrio nullus in orbe locus.

E patria, nosti, discessi languidus urbe,
Me vestro tristem concomitante choro.
Si morior, dixi, cari me flete sodales,
Extremum a vobis hoc mihi munus erit.
Sed dexter, licet aegrotum, perduxit Apollo,
Et placido cepit me pia Braema sinu.
Quae non vile supra mihi pacta salaria donum,
Gratuitaeque dedit commoda tecta domus.
Et quo non ego me dignor veneratur honore,
Inter primates dans residere suos.
Quae praeter solitos ideo tibi iactito mores,
Hostis ut hac doleat sorte, crepetque meus.
Magnas invidiae grates ego debeo, quae me
Usque sua cupiens perdere iuvit ope.

Dum subit illa mei discessus tristis imago,
Dum lacrimas recolo candide Petre tuas,
A te nulla mihi quod venit epistola miror.
Ne noceant hostes, forte verere, mei?
Ignosco, nam quo scateant, scio, corda veneno,
Inviso possent quamque nocere tibi.
Hunc ego non cupio, qui amicis obsit, amorem.
Plus nocet hoc odium, quam favor ille iuvat.
Integra dum maneant in fidum pectora Cordum,
Quo poteris simula dissimulaque modo.

Tu quoque (sic veniens istinc mihi litera narrat)
Hessiacum linques candide Snepphe solum?
Te ne petens, ut summa solet, contingere livor,
Qui sua dudum in me contudit ora, potest?
Quae te cumque trahat, vel trudat causa, dolendum est,
Orbam te tanto sole carere scholam.
Cuius praecipuum nomen, columenque vocaris,
Atque Gigas, in quem tota reclinat, Atlas.
Utpote quem triplicis decorat facundia linguae,
Atque piae verus relligionis amor.
Quis novus, exspecto, tibi nam successerit alter,
Ex Hesso, certum est, nemo petetur agro.
Forte quis insanus Gallo Franciscus ab orbe,
Vel male grammatica fultus amandus ope.
Imo retinctum aliquem inferior Germania fratrem,
Si bona vulturni flaverit aura, dabit.
Tam male non vestro faveo, mihi crede, Lyceo,
Quin multa felix crescere laude velim,
Et precer auctori deus haec det corda Philippo,
Ut velit aeternos id stabilire dies.
Illud ut illustri foret incluta gloria stirpi,
Sic patrio iuxta certa salus populo.

Degunt hic aliquot, qui cognovere sodales,
Exutumque quidem te monachum esse negant.
Attamen, occultus quod sis sectarius, aiunt,
Qui purum Christi non ita dogma colat.
Foedius hoc, quam quod vociteris Apostata, nomen,
Imo loquax quam quo te male fama notat.
Hoc quod sit nescis? me non ut proloquar urge,
Nec, quod tu melius noveris ipse, roga.
Sin instas, Aeneide tunc te nube reconde,
Inque apricanti plebe latesce, scies.

Amusos inter Corde, rogas, quid agis?
Si nihil est aliud, saltem liventia corda,
Et nimis infidum complicium fugio.
Quamquam non adeo mihi barbara Braema videtur,
Imo non uno nomine grata placet.
Dives enim est populus, pia plebs, prudensque senatus,
Qui bona tranquillae foedera pacis amat.
Et sincera tenens divini dogmata verbi
Subiectos frenat iure et amore suos.
Nec sacra Phocaici desune hic numina montis,
Mixtus it Aoniis ipse Visurgus aquis.
Incipiuntque novo mentes splendescere cultu,
Totque facit celebres dexter Apollo viros.
Inter quos doctus leges Hoierus, et omni
Arte potens Vasmar, suavis et Esichius,
Et nitido praestans, ut vultu, ita pectore Trupus,
(Invida Chenchelium fata tulere) micant.
Insignes animae, praeclaraque nomina, qui me,
Ceu rapidam flammam Parthica naphtha, trahunt.
His me consolans, ego delectabor, amicis,
Hos nunc praesidium laetus habebo meum.
Interea dominum vos observate Myronem,
Et ferus imponat, cui valet ille iugum.

Non tibi non faveo, si, quod mihi fabula narrat,
Sobrius exosus me, temulentus amas.
Tunc quia perpetuum scio te mihi semper amicum,
Tantillamque moror nil inimicitiam.

Si praeter nostros aliud nil rodere versus
Mox exarmato moriere edentulus ore,
Morsa trucem nescit cos saturare canem.

Sint vinctae post terga manus, sint nudaque membra,
Mox eris effossus sub cruce mandragoras.
Impostor qualem populo divendit Agyrtes,
Ut cumulet multas illius emptor opes.

Si quo mandragoras, sub eodem sors quoque tecto est,
Aerumnas narrant cur caper, ede tuas.

Vindice me passim defendere diceris ore,
Discessumque aegro pectore ferre meum.
Non satis est genitrix quod te dedit Hessia, quin te
Hac etiam invidia dulcis amice graves?
Mox aliam quaeras alibi tibi, consulo, sedem,
Non potes hoc gratus more manere diu.

Saepe meum tentans volui cohibere furorem,
Nec me tam foedo contemerare luto.
Sed tua dum rabies, incredibilisque proteruae
Improbitas linguae, saevaque imago subit,
Me novus incessit, mihi telaque suggerit ardor,
Nomen ut ulciscar contuearque meum.
Quod maiore licet mihi te restinguere fama,
Ac alium, quam me dixeris, esse virum.
Nolo tamen turpi iuxta quoque labe notari,
Vel minimus, dici non bonus, horret homo.

Qui velit, Hessiaci te praedicet alpha Lycei,
Nil moror, alpha nequis, sed fore beta potes.

Quod nimium vehemens Suffenum persequar hostis,
Huncque diu poenas, rere, luisse suas.
Et petis ut placido iam tandem pectore cessem
Sic invectivis usque calere meis.
Si, quibus in me sit furiis bacchatus, haberes
Compertum, nihili dixeris esse iocos.
Atque magis sancto patientem Socrate Cordum,
Insano nondum par retulisse viro.
Ergo meam frustra restinguere coeperis iram,
Bellua dum rabiem non sinet ista suam.
Vis sua ne iaculans magis hystrix spicula mittat,
Sectantes prohibe pone latrare canes.

Excusas Maevi rabiosum Calue furorem,
Quod multo fuerit percitus ille mero.
Tunc ais hunc tantis furiis persaepe moveri,
Iniectis ut ei compedibus sit opus.
Egregia illius numquid laus ista magistri,
Exemplis alios, qui cupit ire, suis.

Divite magnanimum censu fundasse Philippum.
Fert tandem vestram nuntia fama scholam.
Nunc obstructa malis sunt illius hostibus ora,
Nunc bona spes Clarii sacra manere chori.
Prudentes modo vos studiosa mente videte,
Quales conveniat deinde vocare viros.
Non unius enim Thurani sive Sabelli,
Totius officium sed gregis illud erit.

Isto, si sinitis, contenta est ira libello,
Et mea pacifica spicula pono manu.
Pergitis, est aliis mihi plena pharetra sagittis,
Ferreus adversus quas nihil umbo valet.

Aemula forte potens defert tibi fama Philippe,
Carmine perstringi teque scholamque meo.
Sed tu victa cave falsae mendacia linguae,
Nec facili quoduis credulus aure cape.
Ante exploratam nihili est sententia causam,
Et cadit indigne, qui sine teste cadit.
Nam quanta in miserum sit ficta calumnia Cordum,
Et quam multiplici condita techna dolo.
Si placidas dederis verum dicentibus aures,
Scibis, et a culpa me vacuum invenies.
Nam cur tanta meos agitet vesania sensus,
Laudes ut tenuent carmina nostra tuas?
An generose queam te non extollere sanguis,
O mihi dulce decus praesidiumque mei?
Propria quem veluti mea lumina semper amavi,
Quem quasi praesentem nosco, coloque deum.
Ut mea per multos testatur Musa libellos,
Atque aliis saeclis, postera turba leget.
Te tenerum quondam lusi puer ipse puellum,
Quando patris flerem nigra feretra tui.
Mox pastoralis celebrat te fistula, qua se
Gaudens Augustus sustulit ipse cani.
Et doctum potuit gratus ditare Maronem,
Ac lateris comitem semper habere sui.
Hinc tu Caesareae quae concino Maiestati,
Et magnam cernes in cote carmine partem.
Ludicra praeteriens imputo scripta nihil.
Quae tibi non vilem parient per saecula famam,
Quantumvis osor rideat illa meus.
Sic instauratum nuper tua in urbe Lyceum,
Qua potui vexi, qua queo laude veho.

Care, nec invideo patrium liber ibis in orbem,
Hei domino, serus quod fugit inde, tuo.
Vade, sed obiectam te tutans Aegida profer,
Ne noceant hostes, invida turba, mei.
Quos nihil, atroci spectent licet horrida vultu,
Iratique vo mant pessima verba, time.
Te misero possunt tractare et figere pacto,
Sed vitam nequeunt perdere, crede, tuam.
Hanc tibi perpetuos saluus seruabis in annos,
Atque meae quota laus posteritatis eris.
Hi sibi dum mullum, nisi per te, nomen habebunt,
Cetera Lethaeis fama peribit aquis.

Audio te fratrem lugere o clare Georgi,
Saevus quem Mavors sustulit inde tibi.
Quam velles meritas iam poenas ferre retinctos,
Quos tecum meritis devoveo ipse modis.
Pone modum lacrimis, et tristes excute curas,
Nulli restabunt, qui nocuere tibi.
Per detur, turba haec cui se commisit asylum,
Totamque absorbet panda vorago luem.
Quidnam suspiras? quid adhuc tua pectora tundis?
Num vultus fortem te decet iste virum?
Collige vir tutes animi rogo, te quia in ultum
Noluit omnipotens, qui, pater astra regit.
Hoc si praestiteris, dignos te denique mores
Indueris, magnum sollicitabo Iovem,
Ut tibi diva fecundo viscere mater,
Augeat optatas tam cumulanter opes,
Quam tuus in doctos favor et pia vota merentur,
Imo dispendens libera dona manus.
Nam mihi quae dederit tua munificentia, novit
Iam dudum Phoebus, Pieridumque chorus.
O utinam plures felix daret Hessia nates,
Quos simili dignos prosequereris ope.
Ut mecum socio meritum te carmine laudent,
Virtutesque vehant alta per astra tuas.

Audio te magnae scrutari viscera matris,
Et gravido quicquid continet illa sinu.
Utile matura tandem precor edere munus,
Fervida nec longis protrahe vota moris.
Atque simul medicis hac in caligine rebus
Consulere, et famam spargere perge tuam.
Nam triviale nihil, tua nil mediocre Minerva,
Sed quod amet, stupeat lector Apollo, dabit.
Sic tua Bermannus praeludia monstrat, et illa
Quae de mensuris ponderibusque mones.
Hic quae sit tuae vis et quanta scientia vidi,
O dignum lauri perpete fronde caput.
Macte vir hac bona quam praestant tibi numina dote,
Quinque nec effosso conde talenta solo.
Et dubiis nobis adapertam lampada profer,
Ut veram liceat cernere et ire viam.

Laetus ut hunc fusum spectaret Iuppiter ursum,
Alterius voluit mox decus esse poli.
Sed nulli fuerant vasta inter sidera tractus,
Qui tantae caperent horrida membra ferae.

Arcadicum quid aprum, flantesque incendia tauros,
Crudelis diros quid Diomedis equos,
Aeripedemque feram, stymphalicolasque volucres,
Herculeae mirer vi cecidisse manus?
En magis horridus hic, et cunctis vastior ursus
Occubuit dextra clare Philippe tua.

Mortua spectantem si te sic terret imago.
Qualem, quo victa est haec fera, rere virum!
Hic est magnanimo praepollens corde Philippus.
Quis neget huic triviae numen inesse deae?

Clara Lycaonio tegor hic ex sanguine proles,
Hessiaci metus et maxima fama soli.
Magnanimi fortis me fudit dextra Philippi,
Non potui fato nobiliore mori.

Flandum ais esse mihi, tamen et simul ore tenendum
Pollinem, et urbanum, qui sciat illa, putas.
Tam gravis indocilis plane sum rusticus artis,
Qui queat hanc, alium, discere, quaere virum.
Me cari fore sincerum docuere parentes,
Quem genius quoque nunc admonet esse meus.

Nescire urbanos me nolleque discere mores,
Ast alias celebrem rere bonumque virum.
Si qui adulatur, blanditur et assentatur,
Dicitur urbanus, non queo nec cupio.

Vestro, aiunt, tingi Palinurum velle lavacro,
Non admittendum tam cito duco virum.
Nulla illum pietas, sed inops huc cogit egestas,
Qua bona pars vulgi vos quoque mente petit.
Nam quotus inter vos aliquando emergere mystes,
Hacque via plures quaerere sperat opes.
Forsan et occisis moderandas regibus urbes,
Nam qui sit vester constat ubique furor.
Sed quia consiliis aptissima pectora vestris,
Afferet, insanos augeat ille greges.

Quando invitarem, non te potare ferebas
Posse, nec officium Pine decere tuum.
Nunc, quod sis decima dimissus sobrius hora,
Obloqueris, parcum meque ais esse virum.
Parce, tuus latuit me mos, sincera putavi
Verba, grave hoc prudens inde cavebo scelus.

Vis invitari, verum invitatus ais te
Ante invitatum, velle venire tamen.
Ut potior, quod non renuas, tibi gratia cedat,
Perdat et officium qui vocat ipse suum.

Bis tua te coniunx, tu ter fecisse fateris,
Immemorem nolim sic Chromis esse meam.

Ante quadraginta mihi saepe quid egerit annos,
Dixit adhuc vivi Thestylis uxor Apri.
Tam gravis heu viduam sed nunc oblivio vexat,
Iuret ut aetatem sex nisi lustra suam.
Hunc facili morbum possem curare medela,
Dans alium medicus, quem cupit illa, virum.

Omnes sacram cives in aedem vis, iubes,
Cogisque vi venire, et inde neminem
Exire, dum finita sint hic omnia,
Modo se tuae membrum manere ecclesiae,
Neca suis fugarier bonis, velit.
Ultronea haec est, quam deus vult, servitus?
Quid interim si quis cacaturiens homo
Facto profanarit sacra ista stercore?
Eandem et ille non nocens poenam luet?
Frangit potens vel dura saxa necessitas.

Magna novos fuerat spes nos iutare prophetas,
Sed magis infestus non prius hostis erat.
Illa iubetne fides natam Iove temnere prolem?
Esset id antiquum mox fore velle chaos.
Tollere nam nostras, est solem tollere, dotes,
Omne quibus sine fas, iusque piumque ruit.
Imo nec ipsi ut ament tandem clarere prophetae,
Haec ubi sic pergent spernere sacra, queunt.

Non evangelicos, quod ais, contemno magistros,
Imo ventricolas nescio ferre sues.
Qui tunc egregios se credunt esse prophetas,
Ex alto iaciunt dum male dicta loco.
Et certa ex certis recitant praescripta libellis,
Indeque se doctos omnia scire putant.
Inque bonas diris declamant vocibus artes,
Clarior ut pulso Cynthia sole micet.
Qui tamen hunc tribuit quemcumque habet illa nitorem,
Et nisi sit, nigrans esset ubique chaos.
Cordatum dederis, qui quod docet exprimat, unum,
Voluar adoratos illius ante pedes.

Theologicas olim fuisse virtutes
Tres, nempe spem, fidemque, caritatemque
Vel unius probant epistolae Pauli.
Sed in sua quae mortuae iuventute
Multis inane saeculis diu nomen
Non gentium usquam apparuere, sed ipsarum
Loco interim novae vigere coeperunt,
Invidia, Auaritia et superbia, quas nostri
Iam theologi primas suas colunt divas,
Solamque qua vocantur, exprimunt vocem.

Quanto evangelici distent discrimine dicam,
Papisticis ab Episcopis?
Non fas est, nisi quod rerum potientibus illis,
Bonae cadant iam literae.
Quarum magna sub his tamen emolumenta fuerunt,
Dignumque iuxta praemium.

Non est elatus, quod dicis Amoene, Philander,
Imo quod efferri non queat, ipse doles.

Infestare tuas dicis cacodaemonas aedes,
Et sanctos quibus hoc accidat esse viros.
Hinc tibi per multos iam sermo nascitur annos,
Nec pius, haec qui non credit, habetur homo.
Desine iam vanas tandem rogo desine nugas,
Nam, quae sint larvae, scitur ubique, tuae.

Audiit argutum famulae stridere grabatum,
Atque dolens timido pectore Rynchus ait.
O expergiscens ora mea sedulo coniunx,
Rursus adest quatiens limina nostra sathan.

Si tetam metuit, quod ais, tua larua, fugitque,
Cur alias potius non petit illa domos?

Omnes foedat aquas, nullum tua larva Lyaeum,
Et nisi lauta rapit clam sibi fercla, sapit.

Qualis hic est Sathanas, dic o sanctissime Rynche,
Qui non, ni praesens sit tua larua, strepit.

Eiulat, et lucens poscit tua larua feretrum,
Mentitur, iuvenem vult sibi, crede, virum.

Hinc abiens patrium subiit tua larva lupanar,
Mollis ubi patitur succuba mille procos.
Quam bonus adiutator erat, quicumque sit, ille,
Qui non hanc stygium iussit adire chaos?
Si niger haud alios claudit cacodaemonas Orcus,
Quis sua non supero linqueret astra Iovi?

Me tota vulgo misere traducis in urbe,
Quod laruas nequeo credere, Rynche, tuas.
Hac, quasi te bene sit ultus, ratione superbis,
Meque putas turpi contemerasse nota.
Sed tua mox tenues abeunt maledicta per auras,
Et brevis haec, sed non credula turba capit.
Ast ego Pierio sime defendero versu,
Omnes te populi, longaque templa scient.

Sanctis moribus, integraque vita,
Et multa simul eruditione
Insignis Gobelerus ille noster
Iam conviva domi meae vocatus
Cenabit, similes ei bibones
Qui certent lepida dicacitate,
Dum quosdam cupio, statim subitis
Candens mi Niger omnium, quot usquam,
Ingens Alpha sodalium meorum,
Hinc dulcis Plateane docte Rhetor,
Et cultor Nigidi sacrae Thaliae,
Sincerissima et absque felle corda
Prae cunctis, quot in hoc Lyceo, amicis.
Quare mox ubi pronus occidit sol,
Et quintae resonabit ictus horae,
Adsitis, gravibus sed absque curis,
Cum laetis salibus, facetiisque,
Ut quod lautitiis meis abesse
Propter iam vacuum queror macellum,
Id vester lepor et iocus rependat.

Si nisi defunctos laudas Philomuse poetas,
Me tibi perpetuo displicuisse velim.

Christicola quod ais pellendos urbe poetas,
Scimus hypocriticam te posuisse togam.
Sed quod et ingenuas simul omnes reicis artes,
Ex tot iam sectis cui magis Alme faves?
Forte sacrum cogit pietas iterare lavacrum,
Contemptus talem te probat ille virum.
Quin etiam ista queunt magis argumenta docere,
Communes ditum vis tibi pauper opes.
Et dominas tolli cupis et perstringis habenas,
Visque novus toto surgat in orbe furor.
Spero quod horrendis deus his conatibus obstet,
Ni velit humanum mox abolere genus.
Oceano cunctos mergi vos aequore praestet,
Quam tantam mundo conciliare luem.

Iam tribus exspecto numerandum mensibus aurum,
Saepe licet mandes id iubeasque dari.
Non tamen hinc nequam Quaestorem dixero seruum,
Nanque voluntatem scitque facitque tuam.

Semper in Aonios mordax es, atroxque poetas,
Hacque pium credi te ratione putas.
Qui te feralem nescit posuisse cucullum,
Ex isto liquide discere more potest.

Ut coenes mecum candide Petre veni.
Non ego te madidus poclis urgebo Lyaei,
Scis quantus mihi sit sobrietatis amor.
Primam gaudentes tantum gustabimus uvam,
Ut docuit Scythici vox memoranda sophi.

Cum celebre infamis per templum Vacca boaret,
Et sua non credi verba videret, ait:
Si non haereticus Christo veniente Lutherus
Perditur, hanc tunicam victor habeto meam.
Prudens Vacca sapit, sua vivus tegmina servat,
Nullis Tartareus vestibus hospes eget.

Si quoties positum perdis tu victus amictum,
Servata quoque des impie Vacca fide,
Tunc Epicureae sequeris qui dogmata sectae,
Uno ter fieres Gymnasiarcha die.

Quid fugis hinc, diram cupiens evadere pestem,
Siste, domi poteris tutior esse tuae.
Nam quas hospitibus teque inquirentibus aedes
Claudis, huic puto te non aperire lui.

Omni ex parte meis aptum te moribus effert,
Nempe bonum, doctum candida fama virum.
Tales ut cupio, sic si queo, venor amicos,
Et velut ingentes aestimo semper opes.
Si potes ergo leves frugi non spernere lances,
Vulgaresque boni consuluisse cibos.
Crastinus in cena mihi comissator adesse,
Ut tua, ceu nomen, constet imago, velis.
Blanda sed heus tecum doctarum plectra sororum
Adfer, ut exhilares cor, recreesque meum.
Qui longo dudum confectus langueo morbo,
Hac quoque ceu medica restituendus ope.
Nam mea divinae sunt Musae summa voluptas,
Quas qui amat, venerans hunc quoque cultor amo.

Noluit a quovis Magnus pictore, sed illo
Pingi, qui tali primus in arte fuit.
Sic summum summus vatem Durere magister
Exprimis, at brevis hoc horula perdet opus.
Interea nullum, cui cedunt omnia, tempus
Eximet, ingenio quod facit ille suo.

Vidit ut horrentem barba sacra Pieris Hessum,
Plus ait hoc Getici cultor es ore dei.
Me tamen hirta nihil vultus truculentia terret,
Quae sequor ingenium respicioque tuum.

Si non Vindelica tibi partus in urbe triumphus
Cristatum fecit candide Snepphe caput,
Nec pudet indocti dici congerro poetae,
Vulgares facilis si potes esse cibos.
Apparente meam, quaeso, pete vespere cenam,
Multa super latis fabula rebus erit.
Seria sacra, inquis, mea sunt, tua Corde profana
Ludicra, quo possunt illa coire modo?
Non iucunda decent tetrici convivia mores,
Saepe leves poscit resque, locusque iocos.
Omnibus aptari poterit qui commodus horis,
Hunc ego prudentem iudico Snepphe virum.

Stulte quid assiduo iuvenis trahis otia potu,
Pulverulenta quid est Bibliotheca tibi?
Ingens dedecus est pretiosum perdere tempus.
Omnis enim studiis quae vacat hora perit.

Tanto parturiens strepitu iam pluribus annis,
Ingentem dudum spem Chiliane facis.
Festinans multam fertur canis aedere prolem,
Tu quid adhuc vacuis visceribus paries?

Sincerum poteris si Cordum ferre sodalem,
Si grati possunt illius esse ioci,
Hanc insperatus quintam conviva sub horam
Advenio, vacuum quid querulare focum?
Ipse meam mecum cenam et mea pocula porto,
Luridus ut tamen id Suffenus nesciat, oro,
Nam cupio tecum vivere, non vomere.

Hae, sunt hospitium scribarum principis, aedes,
Quando Lycaonias excitat ille feras.
Scilicet ut bonus ipse bonis est artibus hospes,
Sic amat et socii candida membra chori.

Non miror salsum te progenuisse poetam,
Altendorfinum Casselomanne solum.
Multus ubi est Helicon, ubi multus ubique Citheron,
Atque suum praebens omnibus unda salem.

Non ut castigem, sed ut admirerque, probemque,
Versiculos mittis Pompiliane tuos.
Vis tamen in vacua, si qua erres, margine signem,
Quam capiat crebras est minor illa, notas.
Consilium ergo meum, vis omnia menda prehendi,
Deleat ut totas una litura schedas.

Quando novum faceret furnum mihi Lappa, rogavit,
Quam durare potest integer ille diu?
Dum triginta annos dicenti credere nollem,
Feci qui quater id stat modo tempus, ait.

Ipse quod aegrotem medicus me Sixte reprendis,
Sic ego te, pecces quod sacer ipse sophus.

Vidit ut insanos artes iugulare retinctos,
Et patriam pessum Buschius ire suam.
O ait ex istis me Iuppiter erue turbis,
Ne tantum videam dedecus atque scelus.
Tum facilis prono rerum pater annuit ore,
Dignaque promeritum sumpsit in astra senem.
Hic modo divinam doctis sermonibus aulam
Mulcet, et ambrosia vescitur ille dape.

Clauditis oppositis sacra dormitoria clatris,
Et cupitis brutos hinc prohibere sues.
Quin intrent, olidas ut possint tollere sordes,
Sanctior est hara, quam tanta latrina, locus.

Sic aegro febrem promisit pellere Lynci
Grandiloquus, ne post illa rediret, Hylas.
Post mera iam semel est verus mendacia vates,
Sic quia Lynx, ut non febriat inde, valet.

Te quinque iam Theologo fers Argyrophilo
Donasse Christi plumbeas imagines,
Et illi gratum quid dedisse existimas.
Sed care falleris Proci, quare, rogas?
Dicam tibi, si vis placens, bonum, pium
Offerre munus, et faventi pectore
Ab illo comprobarier, tunc unicum
Dones Maronem illi, et placebit, aureum,
Qui parvus, magna plumbi vincet pondera,

Nubis adhuc adeo demens et inepta puella,
Quod patrem patruum rere vocasque tuum?
Sed sapis, hoc notha legitimam te nomine reddis,
Quam bene, si et castam saepe fututa queas.

Cur non cristatas velut ante in corte volucres,
Quaeris, alam? vulpem tu quia Nestor alis.

Turpia confessam Veneris patrata puellam
Audiit in sacra funiger aede pater.
Noluit imposita tamen illa remittere dextra,
Ni quoque concubitu posset et ipse frui.
Atque subobscurum prensam raptavit in antrum,
Dulceque spectanti plebe peregit opus.
Non maledic, imo miserere urentis egeni,
Nemo cacaturiens se cohibere potest.

Non ad vestra magis vos hinc me prandia velle
Invitare, loquax clam mihi fama refert.
Vos quod hypocriticos nuper posuisse cucullos
Protulerim, grave quod ducitis esse scelus?
Id si est, exuvias vos ite resumite vestras,
Ut foris internos monstret imago lupos.

Vestra quod excluso colitis convivia Cordo,
Forte, quod indigner iam, doleamque putor?
Nil minus, a tali fugiens mesubtraho mensa,
Qua tus, Turanus, fert adoletque suum.

Wirtembergiacos qui vis peragrare Suevos,
Consilium memori percipe mente meum.
Non exorta proba divini dogmata verbi,
Nec merita profugum provehe laude ducem.
Haec ut summa gravi plectuntur crimina poena,
Omnia sunt alias tuta nefanda tibi.

Sic tua quod poscit contingat amice voluntas,
Ut data languentem me bene pruna iuvant.
Quae gratus mihi sola cibus, qui debile corpus
Sublevat, et leni viscera mollit ope.

Omnes vult primos conviva accumbere Paetus,
Et positum plena sumere lance cibum.
Sed nolite, novum nisi for te velitis Orestem,
Pessima vesano verba furore loqui,
Et dici genitam vos e cacodaemone prolem,
Quae nequeat sanctos noscere caeca viros.
Exhibet hunc vobis, uni sibi poscit honorem,
Pro Christi vice, quam iactitat ille, sui.

Splendida magnatum Fucus convivia vitat,
Et nisi plebeias intrat amatque domos.
Sanctus ob id non est, ut reris, apostata, verum,
Non nisi supremo vult residere loco.
Hic si, quem Christi poscit sibi praeco, daretur,
Sardanapaliacas mallet adire dapes,

Angustas quereris tumere fauces,
Et multa simul incalere flamma.
Non hic consilium meum negabo,
Nudis vescitor ossibus, deinde
Quae cras sicca cacaveris, vorato,
Aversaris, et exsecraris? imo
Praesens auxilium libens capesse.
Nam, doctus velut approbat Galenus,
Inter praecipuas solet medelas
Hunc sanare canina merda morbum.

Te mea nunc Melem, nunc Melum carmina dicunt,
Servanda certi pro ratione pedis.
Imo etiam multo vocitaris Melius ore,
Quam vellem melior Mele aliquando fores.

Numquid et Arctoo faciles sub vertice Musas
Invenio, rigidas hic habitare plagas.
Et potiore sacros fontes mutasse Visurgo,
Pro patriis Delphis incluta Braema placet.
Doctus enim est una cum civibus ipse Senatus,
Lucida quos inter tu quasi stella micas.

Sim Riphaea silex, aut edita tigride proles,
Si tam sincerum non ego pectus amem.
Tam doctumque caput merito non digner honore,
Ipse quod aeterna cinxit Apollo coma.
Et favet amplexis propius dare basia Musis
Ante suos, dum vix coepta iuventa, dies.
Hinc mea me, quod aves, dudum natura coegit,
Nanque bonos nequeo non adamare viros.
Praecipuum nostros tu nomen es inter amicos,
Qualis in aurato gemma suprema scypho.
Ergo boni compos voti puer, oro vicissim
Scribe quotum quavis me quoque parte tuum.

Dilectus Musis puer almae maxima Braemae
Spes, hanc Chenchelius funere sacrat humum.
Quam rude ne vulgus promiscua turba profanes,
Imo novis spargens devenerere rosis.

Dum lego Christiparae flagrantem virginis aedem,
Carminibus celebrem magne poeta tuis.
Tunc mihi ceu praesens videor spectator adesse,
Et trepido coram cernere cuncta metit.
An fleat hoc tantum dives Antverpia damnum.
Unde venit maius, quam fuit ante, decus?
Surgit Apollineis aedificata modis.
Ut mullo melius seu marmore sive metallo,
Docta licet totas huic manus addat opes,
Quas rubrum pelagus, dives quas India mittit.
Scit sacer haec vatum vincere cuncta labor.

Pessima fama volat, tibi quod feruentibus undis,
Hauserit ingentes Ennosigaeus opes.
Quid fa cis? an maesto fles infortunia luctu?
Prudentem facies non decet illa virum,
Omnia fortunae qui idem ludibria ridet.
Instabilis nullam scis maris esse fidem,
Quod sibi commissas anceps velut alea merces,
Nunquam non, dubia datque ferreque casus.
Qui nequit hoc fortis sperareque ferreque casus,
Desinat infidum sollicitare fretum.

Debilis ingestas venter male concoquit escas,
Creber et insipido ructus ab ore venit.
Nec mihi tota potest gratum dare Braema liquorem,
Qui linguae sapiat complaceatque meae.
Tanta reluctantes obsedit nausea fauces,
Nec sinit exhaustum perfida corpus ali.
Ergo boni, dives quod misit Ulisbona, vini
Exiguum Cordo da quid amice tuo.
An velit amissas illud mihi reddere vires,
Optatae desint cum mihi pocla Gosae.
Sic placido fausti Neptunus et Aeolus ore,
Usque tibi saluas contueantur opes.

Gaudeo longinquis quod saluus ab urbibus adsis,
Atque domum visas exhilaresque tuam.
Ipseque quam magna iam sollicitudine liber,
Non metuam longae mille pericla morae.
Nescio qui vacua videar mihi solus in urbe,
Te sine, nec laetes degere, ut ante, dies.
Oui iucunda mihi praesens solacia praestas,
Atque graves curas maestaque corda levas.
Scilicet hoc candor tuus, hoc facit aurea virtus,
Hoc dos ingenii, dexteritasque tui.
Atque adeo sanctae, dulcissima numina, Musae,
Quas placido fervens pectore cultor amas.
O nimium felix patriae respublica Braemae,
Si plures tales foverit illa viros.

Vis varias aliter, quam doctus es hactenus, herbas
Scire, novus multas iste libellus habet.
Ut retinax primum sibi testa reseruet odorem,
Sex nisi quadrantes et brevis hora perit.
Quae si, quam nostris, lusorum perdere chartis,
Malis, tunc aliquid doctius aede tuum.

Si tam carus Asellii Sabini
Scriptus de ganea et gula libellus
Romano potuit deo placere,
Ut sestertia reddere ducenta,
Hanc, sanctissime non reor senatus
Ingratam fore lucubrationem,
Cuius materia illa constat, in qua
Humana est sita sanitas salusque.
Id si percipiam, satis putabo
Condignum mihi praemium rependi.
Hoc nam tempore barbaroque saeclo
Gratis posse placere magna res est.