Quid stupes amice?
Me mihi eripuit aspectus huius fabricae.
Recreas me.
Vos laborate strenue!
Decretum est, vel ringentibus aemulis hodie
Ultimam operi manum imponere.
Rumpere invidia!
Cum haec domui ponendae
Applicatur regula ** Regulam tenet Architectus cum :
Nunquam illi subruendae
Ulla valet machina.
Rumpere invidia! Repetit Chorus.
Amice, omnia exploravi.
Errorem docere num licet, quem notavi?
Falleris. Ego nihil erravi.
Ignosce. Ringentibus aemulis magnificum aedificium
Perduxisti ad fastigium:
Sed moles totius fabricae
Arenae insistit lubricae.
Timeo, ne se ipsa concidat,
Et quamquam nullis succussa, machinis
Architectum opprimat.
Infaustum est incrementum,
Quod non habet fundamentum.
SPes nixa in arena
Periculi est plena:
Non potest molle sabulum
Ventorum contra impetum
Hanc molem sustentare.
Quod omnem frangit ventum,
Est firmum fundamentum:
Quid prodest caput aureum,
Si vile lutum poplitum
Inceperit labare?
Mitte curas inanes.
Hoc ipsum est singulare artificium
Paucissimis cognitum,
Aedificare in aere,
Nec fundamentum ponere.
Imperitis hoc videtur difficile:
Sed nos nostrae non fallunt regulae.
Fremant fluctus: turbulenti
Undequaque furent venti:
Longos soles
Cernet moles,
Quae his fulcris * Columnarum inscriptio: Regis favor. Plebis pavor. incubat:
Quem hinc portat Regis favor,
Inde fulcit plebis pavor.
Est securus:
Stabit murus,
Quantum inaedificat.
** Ascendit, viridem ramum infixurus tecte. Supra montes se levabit,
Supra nubes ambulabit,
Calcans stellas,
Nec procellas
Habens, quas jam metuat.
*** Ruit domus: ex horto fit desertum. Ah! siste gradum infelix!
Non sentis, ut tremescat totum aedificium? ...
Eheu! jam corruit!. O miserum Eutropium!
Tu hic siste Viator, et lege Epitaphium.
**** Epitaphium. Hic jacet Eutropius
Infelix Politicus,
Quia
Malus Christianus.
Non est consilium,
Non est prudentia,
Quae contra Dominum
Sit satis provida.
Quot per contemptum legum
Invito Rege Regum,
Attollunt se ad Superos,
Tot orbis habet Icaros:
Quo volant altius
Hoc ruent certius.
QUae vota facimus, Domini? qua prece placamus Deum? Minax impendet gladius, et poenas fulgurans, in sacrum Caput. Injurias templo factas non solet Deus impune ferre. Audaciam Eutropius luet, pertinaciam, Caesar, qui cum jus asyli Ecclesiis abstulit, peccavit ignorans quidem: at cum monitus a me toties, toties a vobis rogatus, abrogare renuit obstinatus sacrilegam legem, jam excusari non potest. Uterque reus est graviter laesi Numinis. Me prope paenitet, tam diu egisse leniter. Mutabo stylum: et tandem Episcopus ero.
Tuo grandi periculo eris. Consulem time. Imperat ipse Caesari: et imperium ab Episcopo feret?
Ridetur potestas sacra, quam profana non armat. Poenae, quas intentatis, non cadunt sub oculos: bruta creduntur fulmina.
Ab hominibus brutis, hoc scio. Quamquam si utrumque a Sacramentis prohibeam, si templum claudam, si a sacrificio arceam, an non est haec poena,
quae sub oculos cadit?
Hoc ausis, Praesul?
Hoc jubet Deus agere in peccatorem publicum, et obstinatum. Non licet Episcopo Sanctum dare canibus, aut margaritas proicere ante porcos.
Scimus, quam feliciter hac fortitudine Ambrosius correxerit Arcadii Patrem: sed nullus hodie Theodosius vivit.
Nullus imperat certe. Caesar, ut bonus, ut pius sit, sui juris non est. In devia a Consule rapitur, etiam nolens. Consulem si offendis, timeo..
Quid?
Quidquid timeri potest ab homine impio, furente, et armato. Quid agas, delibera, Pater! rogo.
Scilicet si non ago officium, impius: si ago, Martyr ero: num jam deliberandum est mihi? Estote fortes, Domini, et quod in Senatu contra Consulem egistis huc usque strenue, porro agite. Causam Dei agitis. et vincere, et occumbere gloriosum est.
Actum nos agimus, quando unus est, qui agit omnia, et omnes agit. Praeter nos duos nemo est in Senatu, qui non sit cliens Eutropii, et nutum vel adoret, vel tremat. Itaque cum est dicenda sententia, quid dicant, in oculis, et fronte Consulis legunt. Haec regula juris est, ad quam fiunt suffragia: nos obruimur numero.
Saturnine! cadaveris est, a torrente deorsum rapi: homo vivus sursum, vel contra flumen luctatur.
Multo conatu, nullo fructu. Oppressa multitudine quid virtus potest?
Timetur. Aut, facite, unanimi calculo probari scelus: Superi! quam stragem faciet!. Opponat obicem vel unius viri robusta virtus, saltem modestius exundabit. Mihi credite: etiam audacissimis venerabilis est vir non timide probus, in aula maxime. Vel non peccatur, vel denique reverenter peccatur, cum metuitur Censor, qui aequus et sapiens creditur.
Atqui qui metuitur, non amatur. Aut arridere peccantibus cogitur, aut perire. Exempla scimus.
Optanda sors, sic perire. Praelio pii cum
impiis certant: qui cedit, vincitur, non qui cadit. Circumspicite orbem terrarum: regnat impietas, fateor, et omnes provincias occupavit: non tamen pacifice regnat: pauculi pii faciunt, ut habeat semper, unde metuat sibi. Quod in orbe pauci, hoc in aula duo praestatis, ut nemini liceat esse scelerato, sine pudore. Quid? hoc est vobis actum agere? Quamquam quid istud memoro? maiora speremus. Alieno peccato Caesar peccat, non suo, juventutis vitio, non naturae. Neque stupidus Princeps est, qui nesciat inter amicos discernere. Apertus animus, et heroice liber, si diutius constabit sibi ad omnem tumultum impavidus, primum in admirationem rapiet, ut aestimet: deinde amorem accendet, ut optet familiarius nosse: denique fiduciam pariet, ut exquirat consilia, quae modo contemnit. Haec spes vos recreet.
Haec spes est modica. Ego (sim falsus utinam!) ultimam imperio perniciem auguror. Ad clavum Eunuchus sedet: Tribigildus Asiam praedatur rebellis: Gainas incendiis, quae prohibere debuerat, deses spectator assidet, suspectae fidei miles, et forte cum Tribigildo colludens, ut sectam Arianam tueatur, cui templum in urbe nuper, quam ferociter expetierit, memineris, Pater.
Memini. Sed med quidem vivo non habet, quod speret. Haec tamen, cum ita sint, cum sunt, qui se opponant: quid erit, cum opponet se nemo? Viri magni, vestrum est, pugnare, et mori. Virtuti spiritum ducitis, virtuti vivitis, non aulae, non Consuli, non etiam Caesari, nisi ex virtutit praescripto. Solus beatus est, solus erit, quem virtus docuit nihil cupere, nihil timere.
LAeta fero, Domini! urbs omnis plaudit. Caesum ad internecionem Tribigildum canunt: Gainas cum paucis adest victoriae idem auctor, et nuntius, captivum perduellis tyranni filium secum trahens.
Ipsum vidisti? Nonus. Narravit, qui vidit. Ad Caesarem propero.
Nova, Praesul, pugna nobis et tibi instat.
Grata est victoria, ingratus auctor. Nam ut proterve se efferet Ariana vipera! ut virus vomet!
Templum videlicet Ario suo velut victoriae praemium urgebit ferocius, hoc timetis?
Et Caesar non audebit negare.
Occupabo. Adest. ** Prodit Caesar.
UBi est victor! o laetam diem! ite amici obviam, et huc adducite. Tu, Pater, laudes Deo cantari jube, et populum in templum voca. Succedam ipse cum aula.
Ignosce, Caesar, apertae stant populo portae: tu si veneris, reperies clausas, nisi revoces iniquam legem.
Audacter. Nam cui loqueris?
Homini, qui subditus Deo est.
Me miserum Principem! cui ab uno Sacerdote quies esse non potest. Dixi: abrogari non potest lex: mea Majestas patitur.
Eutropii haec lingua est. Auguste, Majestas patitur, si fateris, te hominem esse? Errare, Caesar, humanum est: fragilitatis et
ignorantiae est, a qua neminem Regum excipias: errorem corrigere virtutis est, sapientiae est, gloriosum est: unde ergo majestas patitur, si abrogas legem, quam contra fas et aequum tulisti? Sentiant boni, et gaudeant, mutari te posse: mali reperiant contumacem: Hoc laudabo. Det Caesar Deo, quae Dei sunt: dabit Deus Caesari, quae Caesaris sunt, Majestatem, gloriam, felicitatem. Noli, quaeso, Domine te ipsum decipere, ut Majestatem in pervicacia tuendi erroris ponas. Contemptui te exponit, qui istud suadet. Credemus, errorem vel non agnosci, quod caeci est: vel errantem nolle corrigi, quod obstinati est.
Importune nunc ista oggeris: alias cogitabimus.
Imo nunc maxime cogitanda sunt. Opportune importune fungi officio Episcopus debet: et nunc necessitas praesens urget. Victor Gainas subit: quid? si repetat suas de templo Ariano preces, non concedes?
Praecoces curae!
Providae. Video te iis, quos vereris, cito promittere, quae exposcunt: et quae promisisti, revocare deinceps nolle: num imprudenter timeo mihi?
Multa, mi Pater, ratio status exigit.
Nihil exigere potest, quod prohibet Deus. Auguste, nimium tuis Ministris tribuis. Liceat, quid sentiant subditi, referre libere: nam ut scias, interest tua nunc maxime.
Loquere, quid dicunt?
Non regere, sed regi diceris, et tuorum consilia audire pro imperiis. Aequa, iniqua sint, non audes repugnare. En! ita Majestas perit, et haec est causa, quod maior tuis veneratio, quam tibi sit: illi Dii sunt, tu Idolum.
Quis haec de me?
Veritas loquitur.
Sed intrat Victor.
ERrasti, Caesar, nam victi sumus.
Quid audio?
Asiam Tribigildus tenet, Europae imminet.
O sanctam Dei manum!
Et tu tamen proditoris filium captivum tenes?
Obsidem offero.
Auguste, sine, ut me, et Patrem ad tuos advolvam pedes. Non sumus rebelles tibi: testem insontis animi filium tradit. Tyrannum parens Eutropium odit. Ab isto jugo, ut liberes se, ut populos tuos liberes, cupit orat.
Bella fabula!
Ita tamen se habet res. Eutropium trade, Caesar: reddet Asiam Tribigildus : ponet arma: erit pax.
Legem pacis a subdito feram? Quid egisti, ignave!
Convitiis parce, Caesar! vel in Eutropium verte. Ille, quod patimur, origo mali est. Leoni partem exercitus commisit vecors, homini nullius animi, nullius scientiae, hoc uno nobili, quod Eutropio a servitiis fuerit. Leo ille improvide a me divisus, in Tribigildum incidit. Committitur praelium: caeditur internecione infelix: ipse cum pauculis fuga elapsus, vagus per Asiam, latet, nisi forte viam in urbem relegat, cum audivit aliquid mussitari de pace.
Et cur tu non ultus es cladem?
Nempe tanto jam viribus fractior, Europam praeterea in discrimen adducerem? Praecipue cum haud sane superbus hostis et tanta victoria clarus, non praelium, sed pacem cogitaret, missoque filio peteret, prope suppliciter prior. Itaque sine mora exercitum fratri tradidi: me dedi in viam, ut efficacius suaderem praesens, ne dubitares, unius capitis impendio te a tam formidabili hoste redimere.
Impendio capitis innocentis, et cari ignobilem
pacem emam? juvate consilio proceres! vulgata jam est urbi cladis fama?
Imo de victoria sparsus rumor cives ad gaudia, juventutem omnem ad tripudia, et saltus excivit.
Gaudeant breve gaudium, ut ferocius post paulum in arma coeant. Misene, tu Orangem serva. Vides Praesul, quod jam tibi respondere non possim: urgent maiora. Adeste.
Hoc habeo, bona verba. Domini, vos rem urgete, et Dei negotium.
Cum opportunitas fuerit.
Et erit, opinor, felix. Video collidi impios: inimici sunt Gainas et Eutropius: vota dividentur.
Felix discordia, quae vires frangit impietati! In templum eo, ut exorem sapientiam vobis, fortitudinem Caesari.
INtellexi. Audisti, Oranges , quid isti velint?
Aperte satis. Nam nihil dissimulantes locuti sunt.
Discordia Gainae cum Eutropio audaces facit. Vae nostro Ario!
Atqui non quieturum se prius promisit Gainas patri, donec templum asseclis Arii obtinuerit.
Favente Eutropio facile obtineret: inimicum cum habet, non est spes ulla.
Erit amicus, cum fuerit Consul traditus in manus Patris.
Amo parentem tuum, et Gainam amo: sed vel ideo Eutropii amicos, quam hostes mallem. Crede mihi, nihil apud Caesarem valebitis contra Consulem.
Quod nos non valebimus, valebit victor exercitus, qui ceteros pariter opprimet, qui se nobis opponent. Saturninus et Aurelianus cum Eutropio cadent: ita Gainas jubet.
Omnia facilius credam, quam casum Eutropii. Annosa quercus profundas radices habet: non sternitur facile.
At caedi potest ictibus repetitis.
Numquid Patriarcham etiam designastis ad caedem?
Non, Misene. Populo, aiunt, esse in pretio nimis, nec adeo patere telis, quae non redeant in jacientem. Sed si erepti fuerint Aurelianus et Saturninus, quis est in aula super, quem habeat faventem sibi? Enervis erit: cogetur agere, quod nostri volent ex mente Arii. Quodsi adhuc latrare poterit, tamen non poterit mordere.
Nae tibi, O bone, parum notus Chrysostomus est. Gladios vestros provocabit in nudum pectus. Si stringitis, populus accurret vel defensor, vel vindex. Si non stringitis, nemo Arianus intrabit templum. At Eutropius cum sit inimicus Episcopi libere carpentis vitia etiam Optimatum, si cum Gaina et patre tuo pacem habeat, actum de Chrysostomo est. Aulam implent clientes Consulis, populum continebit exercitus, Arius triumphabit.
At nobis de Ario secunda est cura: prima de Eutropio, ut illo strato, Caesar in potestate sit, et imperet cum Gaina Tribigildus .
Candidus es.
Puto me loqui Gainae amico.
Optimo et propterea anxio. Sed ecce Consul.
Hic est? Quid video? Oranges , captivus, an victor ades? utrumque varius rumor garrit.
Utrumque vere. Nam et victor sum, et obses pacis tibi metuendae.
Te metuam, Pupe?
Patrem victorem, me obsidem. * Abeunt.
Vah! Quid agitur?
Domine, Senatus in te coactus est. Provide tibi.
Lorine, require cito, qui meum nuntiet adventum Caesari.
Eo.
Senatus coactus est, ignaro Consule? quid audet Caesar? Res nova mihi, ut possit malum minari puer! intelligam.
PRospere vehimur, mi Oranges . Augustus nutare incipit, labare fortuna Consulis.
Hoc ego homini paulo ante cecini ferale carmen. Palluit repente, ut si audisset bubonem. Ubi est?
Intus cum Caesare.
Admissus est statim?
Postquam dimissi nos. Pupugit haec mora hominem, et frontem in rugas traxit. Multum erit, nisi exprobret Caesari.
Utinam illum tumor et ira in verba praecipitent acerba magis, quam deceat loqui subditum! Ego interim nostram causam apud Augustam egi, quae si non juvabit, nec impediet saltem: ita multum visa est mihi pertaesa hominem, et fastum exosa.
Feliciter.
Sed Saturninus et Aurelianus ut favent?
Nec mihi, nec Consuli. Hoc sufficit. Rem magnam perficiam hodie, quam stupeat orbis, et laudet magnopere.
Magnus animus! Deum te credam, si erit eventus par.
Spondes secreti fidem, amice?
Cor unum sumus.
Et tuam operam?
Omnem. Hoc cura modo, ut agas caute, et cito, ne foveam tibi fodias. Multos Consul amicos habet, multos clientes.
Hirundines vis dicere, quae domum, quam colunt in vere, deserunt, cum ingruit hiems. Non metuo adversarios, qui multum garriunt, et parum audent. Dentes frangere hic capulus potest. Adverte jam.
HIc reperio ignavum Ducem, proditorem consulis sui! .. Hoc agitur! Pacem offert Tribigildus , hac conditione, ut sibi tradatur Eutropius: quid respondet Gainas imperatorii exercitus Dux? Num stupet insolentiam barbari? Num indignatur? Num arma clamat? Num exprobrat saltem? Imo acceptat hilariter, relinquit exercitum, tantae felicitatis ipse nuntius esse properat, advolat in urbem, ad Caesarem intrat, et, vive, inquit, Auguste, ac gaude! pacem cum Tribigildo habemus. Ut beati simus, una conditio scribitur: hosti tradatur Eutropius! Perfide! Non intelligis, quod, qui tradit Eutropium, Caesarem tradat? Mihi, si nescis, se debet Augustus: ego ex perduellium manibus periclitantem eripui: ego Stiliconem pro Arcadio armavi, et poenas de proditore Rufino expetii. Quamquam quid ista memoro? Surrexit Rufinus ex tumulo, et migravit in te. Bella pacificatio! Tradantur canes, dicebant lupi, et pacem cum ovibus facimus. Patere tua consilia non sentis? Cum Tribigildo colludis. Eutropium petitis, ut rebellium gladiis, nudus praesidio Arcadius prostet. Dabo tamen aliquid libidini tuae: ibo ad Tribigildum : imo in Tribigildum ibo, exercitus a te proditi Ductor. Quid te decuerit agere, a tuo Consule disces. Me aut triumphus, aut mors honesta, te lictor expectat. Arma, Lorine, arma!
praeeuntem, quo trahis, sequar. * Abeunt.
MIsene, Oranges , potuit Gainas miles hoc os impurum, hanc vocem femineam tacitus ferre?
Obstupui patientiam.
Ut se jactavit probrum! Ut tumuit? Eutropio se debet Arcadius: Eutropius Rufinum occidit: pacem orbi, coronam Augusto firmavit. Quid stringimus gladium? quid sanguinem fundimus? Miser es, Gaina ! Immensas Rufini opes Eunuchus rapuit tibi: nunc etiam gloriam rapit. Labores ego subivi, tuli vulnera, bellum peregi: quo operae pretio? fungus sum. Lacerum sagum deridet Eutropius, dum triumphat in toga.
Num sapis, Gaina , qui in absentem convitia jacis, praesenti, nec ausus mutire?
Recte exprobras. Sed me attonuit audacia hominis contumeliam tam acerbam loquentis supreme militiae Duci.
Consul est.
Nempe hoc vocabulum mihi guttur constrinxit, ne verbum prorumperet meis consiliis noxium. Quid inani altercatione me perderem? stulta est ira, quae non furit in tempore: nec sera vindicta, quae commoda.
Ego hoc laetor, quod arma spiret Eunuchus, et chlamydem expetat. Impletur votum: sive ad Patrem eat, sive in Patrem, peribit utrinque.
Nec tu sapis Oranges : furor amborum excaecat animum, ut non attendatis periculo vestro. Non audisti truculenti Consulis diras minas: te lictor expectat?
Hoc insuper ausurum putas, ut ad virgas et flagra Gainam trahat?
Scis, quid Timasio, quid Bargo, quid Abundantio, quantis viris sit factum?
Hoc Arcadius sinat?
Eutropius est Imperator. Reum proditi Caesaris te faciet, Gaina : obsecro, proditoris supplicium time.
Inferi! Quid ago? Occurrit modus persequendi
coepta Oranges , celeriter ex aula te proripe, et quid agatur, admone Patrem. Hortare, ut sine mora relicta Asia, Europam populetur, ac late undique armorum terrorem circumferat.
Haec vestis fugitivum obsidem prodet.
Aliam indue. Cives, quibus hodie primum es visus, facile falles. Hoc age celeriter, ut evadas ex aula.
Misene, probas consilium, quod mihi videtur desperatio suggessisse? Paulo ante securus, optima spe me implebas, Gaina : minae Consulis verba sunt haec me debent in fugam agere?
Verba sunt, sed ominosa. Saeva hominis astutia, Princeps, non satis est nota tibi.
Video, dicenda mihi causa erit, qua si cado, ambo periimus.
Et felix successus negotii. Nam audi porro. Dum ego ad dicendam causam me comparo, tu, Misene, per obscuros homines rumorem in urbe sparge, Tribigildum in Europam transiisse, et ipsi Constantinopoli minari exitium, nisi tradatur Eutropius. Quid futurum sit, vides?
Nempe ex magno gaudio in magnum maerorem abrepta civitas in turbas ibit.
Militare praesidium ab avaro homine tot fraudatum stipendiis facile mihi devinciam.
Communi clamore ad necem poscetur Eutropius. Intelligo. Quid vero si sparsus rumor non inveniat fidem?
Nihil dubita. Probabilem fabulam tuus abitus faciet. Facile credit vulgus, quod timet.
Nec lenta remedia patitur. Impetu fertur in obvium.
Impetu vindicabunt injurias, quas tamdiu taciti ferunt a Consule, inter suspiria opportunae occasionis.
Belle compositum consilium est. Obsequamur, Misene.
Libenter, quia sic demum consulitur securitati.
Divisus est labor: tu Patrem concitabis, Misenus cives, ego milites. Dividamur.
Pereat Consul!
Superi! Leonem video?
ATtonuit aspectus hominem.
Ita est. Proditum a te Leonem vides. Perfide! redde mihi honorem Ducis! Caesari legiones redde! sic servis?
Compesce hunc canem, Domine, aut jugulum reseco. Haec vappa opprobrium mihi? Proditor tibi sim, ut tu ignavus ne fias?
Ignavus tibi sim, ut tu proditor ne fias?
Nihil contumeliis agitur: jure certandum est. Uter sit reus male acti officii, an neuter, Judices pronuntiabunt. Leonem discessisse a Gaina , nec providentius evitasse discrimen, excusari vix potest. Gainam deseruisse exercitum, cum hostis cervicibus imminet: et pacem urgere conditione tam audaci, non minus miratur aula. Itaque utrumque captivum esse Caesar jubet. Geminatae ad portas excubiae stant imperio meo. Se ipsum damnat, qui tentaverit exitum.
Vereor Augusti nutum. Judicium facite.
Actor ero.
Scilicet Eutropio judice? Domine, ad Caesarem appello, nec alium agnosco judicem. Ipse Eutropius reus est, ego Actor. * Abit.
Insolens tumor!
Accede, aurem servavit tibi.
Ego, ubi reperiam Consulem?
Profectionem audio parare in castra.
frustra parat. Gainae scelere Tribigildus triumphat. Perdidimus omnia: et vos creditis, serio pacem peti?
Tenemus obsidem filium.
Tenete caute! fraudes ex fraudibus timeo. ** Abit.
Excubant ubique moniti vigiles, ne qua evadat ex aula. Sed ecce, quem cupis.
SIc te reducem video, Leo, victum, inglorium, fugitivum, quem sperabam onustum praeda amplecti, et palmis gravem!
Aliena culpa hanc spem evertit.
Scio, scio. Sed meus favor hanc spem restituet. Gaudeo adesse testem, qui de perfidia Gainam convincat. Iter in crastinum distuli: hodie judicium erit. Sentiat post Gainam Tribigildus , quem lacessiverit. Jam praeco per urbem bellum sonuit: prurit in arma populus: Iecta nos mox sequetur in castra pubes.
Tu meis te consiliis, Domine, pronum da. Fugienda sunt castra: repeto, securior in aula es. Absentem inimici oppriment, praesentem timent. Eutropi, amicum audi. Frigescere jam Caesarem sentis, et aliquid de te suspicari: cum abieris, quid fiet?
Gainae caedes mihi Caesarem, inimicis timorem reddet.
Non tamen spernenda sunt, quae timet Lorinus . Sed fac nos de Gaina triumphum agere, quo te animo excipiet Gainae frater, sub cujus imperio exercitus agit? Metuendum, ne aperte ad Tribigildum deficiat, et pereant omnia.
Nimis anxii estis. Qui omnia metuit, nihil agit. Agamus, quod suadet maior necessitas, et praesens occasio: eventus relinquendus est fatis, aut consiliis Superum, si qui sunt. Nunquam immortalem se faciet, qui semper memor est, se esse mortalem. Nunc de Gaina cogitandum: deinde de me. Ardet supra modum vindictae cupido ferox. Dum bibam sanguinem, non erit quies. Lorine, Senatum voca, et singulos, quos vocas, mone, ut sciant agi de causa jam a Consule judicata: proin unanimi voce Gainam damnent, ut solemnius pereat. Ita velle Eutropium.
Ut ceteri oboediant, vereor, ne Aurelianus renuat, et
Saturninus.
Si mihi non oboedient, oboedient sibi. Ario addictus Gainas est, ipsi Christo. Illudam facile hominum pietati, et causam in Religionis contemptum traham.
Abeo.
Tu loquere fortiter: nostra sunt suffragia: Gainas periit.
Vive.
Sed Praesul intrat: odi virum: imus. * Clauditur. Theat. Polit. R. P. Neumayr .
SIsto me: eritne autem ad postulatum placatior Caesar?
Opinor. Turbae, quae aulam concitant, spondent pronum in omne consilium. Atrox malum imminet, nisi Eutropius et Gainas Sibi concilientur.
Impius in impium saevit. Hoc agit Deus in obstinatos: quod olim in inferno facient, jam faciunt modo: torquent se mutuo: severa Nemesis alterum alterius carnificem statuit.
Utinam solo ipsorum damno! sed poena Caesarem ferit prope quam ipsos gravior. Periit Asia, jactatur Europa, Aula scinditur, totus Oriens tremit trium Procerum aemulatione concussus: hoc Arcadius meruit Catholicus Princeps, et pius?
Catholicus et pius, utinam utrumque generose, et fortiter: hoc desiderem: hoc potentia exigit, quam concessit Principibus Deus: hoc Majestas, qua fecit Superis pares. His praerogativis qui timide utitur in domandam licentiam scelerum, reus est omnium criminum, quae impedire non audet, cum posset, atque vel ideo etiam reus poenarum.
Quis prohibeat omnia?
Prohiberi possunt plurima, possunt publica, possunt domestica. Cur in aulam, cur ad officia admittit Arcadius viros, non dico ineptos, ignotos, nullius
meriti, sed nonnumquam infames, saevos, rapaces, haereticos, Atheos? Talibus se, sua consilia, provincias, pacis et belli negotia committit: bonos non audet audire, vel certe auditis obsequi timet: et miraris, non esse felicem? Ego saepe apud me de imperii sui calamitate querenti Caesari in faciem dixi: Auguste, tum felix eris, cum quod ad portas Caeli affixit decretum Apostolus, hoc tu affixeris ad portas aulae: neque fornicarii, neque adulteri, neque molles, neque masculorum concubitores, neque fures, neque avari, neque maledici, neque rapaces gratiam Caesaris possidebunt. Domine, quantis Episcopus laboribus, qua contentione, qua patientia debet agere, ut obtineat bonum, quod obtinere Princeps hilari risu posset? ut corrigat malum, quod corrigere Princeps severioris oculi ictu posset? Sed eamus ad Caesarem: forte vexatio dabit, ut tandem intelligat haec.
Heu! Caeli, terraeque pudor!
Trabeata vetula se per urbes jactitat,
Et anni titulum Eunuchus Consul effeminat!
Age, Claudiane, et si quid vales stylo ac carmine,
Ostende te hodie.
Fallor! an faventem proposito
Apollinem video?
Invitat argumentum. Nullis ego vatibus
Assisto libentius,
Quam qui vel laudant Numina,
Vel reprehendunt scelera. * Aperitur.
Eia! ingredere Antiquarium,
Et imaginem elige,
Quae tibi sit prototypon,
Secundum quod describas Eutropium,
Et facias ectypon.
Musae! quae monstra obicitis?
Qualem nos effinximus,
Talis est Eutropius.
Sic describe hominem:
Talem habet speciem.
Vides hîc Enceladum
Contemptorem Superûm:
Symbolum saevitiae Minotaurum aspice!
Talis est Eutropius:
Impius, sacrilegus:
Saevus, atrox, barbarus
Talis est Eutropius.
Summa illi Sacramenta
Poetarum sunt figmenta:
Et quae punit scelera,
Nemesis est fabula.
Quisquis se opponit, perit:
Cornu furit, clava ferit
Avidus pinguescere
Ex oppressi sanguine
Talis est.
Quantis equus Dardanus
Foetus est militibus:
Tantis est Eutropius
Semper foetus fraudibus:
Quanta est tricorpori
Vastitas Geryoni:
Tanta in Eutropio
Eminet ambitio.
Talis est.
Gnarus artis architectus
Vix fecundum quatit pectus,
Cum, qua vis non pertigit,
Viam dolus aperit.
Unus amat adorari
Judex, Consul, Dux vocari:
Unus cogit spurium
Orbem sub imperium
Talis est.
Turpi avaritia
Sordidus luxuria
Ut Chimaera diffluit.
Talis est.
Mille Hydram Capitum
Fecit adulatio:
Et Trifaucem Cerberum
Mordax aemulatio:
Sphingem dant recondita,
Et ad innocentium
Posita interitum
Pessima consilia:
Talis est.
Sic describe hominem:
Talem habet speciem.
Cessate Deae optimae!
Nondum, ut video,
Qualis sit Eutropius, intelligitis bene:
Nulla formavit ectypon,
Quod prototypo respondeat plene.
Monstrum est monstrorum teterrimum.
Monstrum monstrorum teterrimum
Quid est, nisi monstrum ex omnibus monstris compositum?
Ergo agite!
Unum in corpus monstra omnia componite.
* Ex omnibus monstris fit unum. Conjungimus, componimus!
Talis est Eutropius:
Sic describe hominem:
Talem habet speciem.
Sic est!. talis est!. quo me rapis, Vates Delie?
Pectus sentio plenum Numine.
Age, age, Jam cessa morari!
Acerbum te opus conari,
Commune poscit odium,
Quo ardent in Eutropium,
Qui alunt virtutis amorem in se.
Apollinem habes faventem,
Et pio labori plaudentem: * Tradit telum et venenum Apollo.
Pro calamo do spiculum,
Pro atramento toxicum:
Sic decet in scelera scribere te.
Oboedio. ** Clauditur. Timete scelerati!
Vix ferit mitius sagitta Apollinis,
Quam fulmen summi Numinis.
Non statim semper fulmina
De caelo jaciuntur:
Sed linguae loco fulminum
Et calami stringuntur.
Nec levis est miseria,
Hanc poenam promereri,
Et inter mala publica,
Ut pestis, recenseri.
Commune odium
Plerumque nuntium
Est odii Deorum:
Et ultimum reorum
Est ad interitum.
AGnosce Dominum, Gaina , et arma pone! Gainas . Adoro Caesarem!
Agnosce Dominum, Leo, et arma pone!
Adoro Caesarem!
Quod imperamus, Nonus exponat, qui nobis est a Secretis.
Causam dicere Caesar imperat vobis. Gaina ! accusaris de perfidia: Leo! ignaviae reus diceris: uterque proditi Tribigildo imperii accusatur. Conceditur defensio. Si quid parastis, dicite.
Auguste, paucis, quae me absolvunt, debo. Tuis auspiciis, mandato Consulis uterque cum exercitu in Tribigildum profecti sumus ad Bosphorum Thraciae. Cum junctis viribus vindicanda esset Asia, Gainas tuendae Europae specie otiosus consedit: ego in provinciam transii. Sensi continuo, me proditum esse. Nam cum nihil de meo adventu hostibus, nisi per hunc innotuisse potuerit, tamen in praeparatas insidias incidi. Misi
sine mora, qui de periculo meo Gainam monerent. Juvare poterat: neglexit. Ita circumventus exercitus periit, paucis mecum fuga elapsis. En crimen, en scelus meum. De quo arguor? Num quod solus ingressus sim Asiam? in id, credo, missus eram, ut nobilissimae regionis incendia otiosus spectator intuerer? Num quod non felicius dimicaverim, vitio vertitur? Ab hoste deceptus, a socio proditus, quid poteram, nisi perire? Vide, Gaina , quam haec te accusatio premat. Nam quid neges? desidem te assedisse? Age, ubi fuit, ubi nunc est exercitus tuus? quem hostem vidit, nisi quocum tractasti proditionis consilium? Quam urben recepit? quem agrum a populatione defendit? Quid obmutescis? Hem! Judices, iste Leoni ignaviam exprobrat? ubi quaeretis milites eius? Adhuc in Bosphoro haerent, et Thraciam devorant. Saltem movisses te, frater, requisitus a fratre supremi discriminis aleam subeunte. Nescisse te dices? Adsunt testes, quotquot comites miserabilis fugae habui, quam celeriter, quam anxie tuam opem poposcerim. Sed perire debui, Judices, ut pudendae paci, quam machinatus est proditor, color qualiscumque necessitatis allini posset. O rem auditu foedam! Pax rebelli promittitur: promissae pignus spondetur Romani Consulis Caput. Inferi te perdant, Proditor, ita non modo perfidus, sed amnes es! Stultitiam hominis obstupescite! Qui pacis conditionem ferat, non mittit Legatum, ipse venit: neque advertit miser, de suspecto cum Tribigildo commercio teneri se posse, si tam tetrae pacis suasor veniret. Adeo furor, et odium mentem everterunt. Tenetur. Vestrum jam est, decernere, non, num damnandus sit, qui desidiae et proditionis convictus est: sed quam gravi poena damnandus sit, qui se Romanum Consulem in manus hostium tradere voluisse confitetur, et jactat.
Gravis accusatio! Quid dicitis Patres?
Reus est Gainas ! damnamus!
Fiat justitia, Caesar! audiatur et altera pars. Si quid
habet Gainas , quo se tueatur, et me accuset, evomat rabiem, loqui liceat!
Loqui licet.
Audiatur et altera pars! O sanctum Consulem!. nisi in tua unius aequitate, Caesar, spei laetioris radius aliquis mihi micaret, frustra audirer apud eos, qui, ut audisti, incondito clamore jam necdum auditum damnarunt. Ignosce Caesar, si, priusquam pro me dica, contra hos judices pauca loquar: loquar autem libere, quia innocens, et miles, et in causa Capitis. Reus est Gainas , damnamus! uno ore clamabant: cujus ore, nisi Eutropii? Video enim plerosque omnes Consuli obnoxios esse. Quid enim? nonne Te ex Cerdone Senatorem fecit Eutropius? Tibi praeturam Syriae vendidit? Tibi opulentam litem contra propinquum adjudicavit? Tibi praefecturam Anatoliae , cum primum vacabit, promisit? Te carnificis gladio, cui debebaris, subduxit? Tibi constricto marsupio linguam devinxit? Tristis verecundorum hominum admurmuratio facit, Caesar, ut credere possis, neminem istorum ab hac labe esse immunem: excipio, et honoris causa nomino viros clarissimos Saturninum et Aurelianum. Et hi judices mei sint?. Qui igitur latrones, si vos judices? nisi velitis Eutropii apparitores vocari, quibus sine novo examine licet occidere, quoscumque judex mortis reos edixit. Reus est Gainas , damnamus! cur reus? de quo reus? Vidi enim aliquos vestrûm dormitasse, cum iste declamavit, et nescire adeo, quid dixerit. Repetam ego, ut intelligatis nunc denique. Reus est Gainas , de quo? de desidia, de proditione, de turpissimae pacis consilio. Nempe in Thracia haesi, nec in Asiam transiens ad praelium Tribigildum adegi. Utinam quidem Leo tu eiusdem mecum criminis reus fores, non tot fortium virorum cadavera in barbaris regionibus inhumata putrescerent. Nempe hosti fortissimo, et multitudine praevalenti legiones paucas obicerem, et totius Europae salutem in unius praelii incertum eventum proicerem? Sed quid mihi haec contentio est cum
fungo heri nato! ita stupidus es, ut etiam carpas, credo, Fabium illum maximum, qui cunctando restituit rem. At cur opem non tuli periclitanti? certe prodidi deserendo. Nempe post cladem venissem, quae prius facta est, quam nuntiata. Tu homo novus, cui egregius Consul heri primum gladium appendit ad latus, veterani Ducis consilio obtemperare debueras, nec a latere tui tutelaris discedere. Sed Leonis nomen fecit audacem, credo. Muta jam nomen: vicisses, vel cecidisses in acie, si Leo fuisses: fugiendo probasti te leporem esse. Satis tibi responsum est, puto. Venio ad id, Caesar, quod gravissimum ineptus homo objecit: Consulem volui tradere. Fatentem habes, Auguste, num ideo reum? Ita, si pacem acceptassem, si Tribigildo me adjunxissem, si Consulem te inscio, te invito, per vim aut fraudem abreptum in hostium potestatem dedissem: at indutias pepigi, obsidem accepi, veni, pacis conditionem tibi Domino meo proposui: ut admitteres, suasi: quid egi contra officium servi? Iterum suadeo, Caesar, Eutropium Tribigildo ut tradas. Cur suadeam, quaeris: quia tibi est utile, ipse meretur. Tribigildo , Caesar, pares non sumus. Perdidimus Asiam: Europa in periculo est: unius semi-viri scelere peribis totus. Oppressarum ab Eutropio provinciarum suprema suspiria commoverunt Tribigildum , ut arma corriperet, non quibus Domino provincias raperet, sed quibus eas, quoniam aliud medium nullum erat, a rapinis servi defenderet. Trahatur ad poenas Eutropius: arma ponet, Asiam Tribigildus restituet, et impii Consulis capite toti Rei publicae consuletur: quid potest honestius peti? Quid facilius dari? Nimirum innocens, et optime meritus petitur? Ignota tibi, Caesar, hominis nefarii flagitia sunt, nempe cui nemo est ausus narrare: aut qui narravit, fidem non meruit. Ego tibi, si pateris, hodie narrabo, meo periculo, Rei publicae bono.
Caesar, tacere jube.
Hem! amorem clientum! hem fidem!
ut nutum observant! ut cavent Patrono! Felix es, Eutropi! qui fideles adeo servulos numeras!
Caesar, tacere jube! Gainas est reus! damnamus!
Quiescite. Auguste, furiosi, quibus rationum inopia est, solent pugnare convitiis. Ego si per te licet, una interrogatione hominem perduellionis convincam.
Age causam tuam.
Gaina , quo obses au fugit? ubi Oranges ? .. ut stupet Miser?
Provide, si fugit, egit.
Nempe tu nescis?. Auguste, quid agatur, non vides? en! novum scelus! Quem tibi obsidis specie Orangem tulit, mutatis vestibus ad Tribigildum remisit.
Grave facinus!
Gainas est reus: damnamus!
Oranges , ais: effugit?
Fugit, aio: ne effugeret, curam habui. Lorinus cum servis missus est, ut retrahat. In momenta expecto... Quin ecce adest.
SOlum video sine Orange ?
Caesar! ingens malum narro.
Assueto narras. Dissimula nihil.
Retractum ex fuga Orangem dum reveho, turmae civium in foro erant. Visus circumsistor continuo: quem veham, interrogor. Filium Tribigildi , respondeo animose, qui tentavit effugere. Ergo non erit pax, inquiunt illi? non erit, inquam, nec esse potest cum perduelli. Exarsit ad hanc vocem Oranges , et, ne credite, clamat, ne credite, cives: Pater perduellis non est. Non odit Arcadium: Eutropium odit, qui et vos ipsos odit: Eutropium tradite: erit pax. Interea, ut fit, plenum hominibus forum fuit, ad quos ille jam audacior: vivite cives, ingeminat: pereat Tyrannus Consul!
Vah! versipellem?
Repetunt votum cives, et impetu
mihi Orangem eripiunt. Ego inter convitia, et lapidum iuctus vix evasi incolumis.
Periisti Gaina ! hoc tuae saevitiae ingenium est.
Gainas est reus! damnamus!
Aureliane, militem dispone in ordines, compesce tumultum, et nobis provide. Tu Lorine observa, quo se furor ulterius ferat.
Misenus etiam neglectae custodiae det poenas, Caesar!
Ipsum ego, nisi oculi me fefellerunt, inter bacchantes vidi.
Novum argumentum. Seditio est. Det poenas caput!
Gainas est reus: damnamus!
Quem populus ad caedem postulat, reus est: damnetur. Commune odium, Caesar, non cadit in innocentem. Neque hodie natum putes: adultum est, sed quod prodire in publicum non est ausum, donec vidit, secure prodire se posse. Hodie potest protectore Tribigildo .
Gaina ! Eutropi! quo me redigitis?
Populum Auguste metuis?
Exsecror proditores. Sic impero? Tribigildus invadit, Gainas deserit, Eutropius exosum subditis facit! Quo vertar?
Hoc merui, Caesar, tot annorum fide, ut una vox seditiosae plebeculae ream innocentiam faciat?
Caesar vive!
Salvus sum.
O proditor!
Perimatur!
Reddo me tibi Caesar, ut intelligas, non te peti, sed Consulem tuum. Prodi ad concionem: querelas audi: scies non sine causa Eutropium ad necem peti. Placavi tumultum: audiendos promisi. Prodi!
Quasi diceres: in mortem abi. Jube, Caesar, ut pro te arma recipiat Leo: ibimus in rebelles!
Gainae impera!
Nihil est hoc impetu opus: si quid suadere Saturninus potest, populo te monstra Caesar! quid postulet, audi. Non aliud, ut apparet, nisi liberas querelas petit, et benevolas aures. Aspectu Majestatis erit sedatior, et compositus verbo benigni patris
Male consulis. Concitata plebs non est reverentiae memor: prematur metu.
Sile. Non bene
consulit servus Domino, qui consulit sibi. Tribigildus , Gainas , populus universus graves accusatores sunt: suspectus es, ne abusus sis mea gratia in subditorum perniciem. Defensioni te para.
Caesar! jam nec miles imperium audit. Omnia tumultu fervent: Eutropius petitur.
Respiravi.
Eutropius petitur etiam a milite? Audiam, cur petatur. Eutropi malum imminet: Judicem senties, si reum sensero.
Timere tandem Gainam disces.
Et Tribigildum .
Minas patior! Amici, vos jam in hoc tumultu patronum juvate consilio. Senatores sensim subducunt se. .. Quid sibi silentium hoc?.. Abitis?.. Monstra! ingratae pecudes!.. et tu Leo!..
EUtropi!
Vah!
Solum te video? non amicus, non cliens, non servulus saltem stipat latus?
Crudelis!
Atqui ego, Domine, si admittis, manum porrigo, quae fluctuantem carinam in littus trahet.
Nempe a Chrysostomo hoc speret Eutropius? Aliud quaeris.
Quid aliud?
Videre supplicem, confitentem, deprecantem! Dure!
Non ut exigam, quod tu de, bes, venio, sed ut agam, quod me decet. Populi furentis aspectum ut fugias, moneo: Templum offero, asyli locum.
Saevum opprobrium! ut insultes misero, hoc te decet?
Quin ducam etiam reluctantem.
non cessas?
Succede, obsecro, amo te, Nae tu male de tuo Praesule sentis, si credis illudere. Misereor.
Quo me rapitis fata?
Haec optimi Dei benignitas est: desertos ab homine, invitat ad se. A te contempta Ecclesia sinum aperit, quo te recipias.
Huc adigor, ut optare debeam asylum in templo mihi!
Abrogatam nunc tandem, credo, velles legem, quam tanto ambitu statuisti?
Dixi, insultas misero: asylum non est.
Dixi: asylum est.
Luctatur
animus. Despectas amplecti Aras ego ausim? Populus feret? Irrito acrius: irrumpent, et victimam cives furori facient.
Irrumpent, me vivente, intuente? nihil metue. Hoc pectus pro muro erit.
Velut si dulce somnium mulceret pectus, ita dubiae spei suavitas timorem temperat. Quid? Ego credidissem heri, fore, ut hodie ab omnibus deserto, opem contempta Ecclesia, opem contemptus Praesul ferat? Quid juri sacro debuerim, nunc tandem disco.
Et discent ex te posteri, quam certa, et gravi poena vindicet juris sacri contemptum Deus.
Ex me discent.
EUtropi, ultimum a tuo Lorino obsequium cape. Amice moneo, latebras ama, fuge!
Quo loco sunt meae res?
Ut peiori esse non possint. Tribigildi timor, Gainae furor, tui odium ita populum efferavit, ut unus sit omnium clamor: tradatur Eutropius! pereat!
Et quid Caesar?
Selectos ex civibus decem jussit ad se venire, et auditurum querelas promisit, atque ultimis poenis ulturum, si intellexerit dignas.
Interii!
Jamque itum est ad judicium, nisi verius ad supplicium dicam. Dilapsi milites portas custodiunt alii, ne qua evadas: alii diripiunt aedes, deiciunt statuas, trophaea frangunt: cives scrutantur angulos in praedam avidi: nihil pacatum est. Fuge, et vale. * Abit.
Ergo cur non fulminat vindex. Numen orbi exosum caput?
Ut inclines poenae clementis Patris superbum caput.
Pudor, timor, desperatio, Pater, nihil jam sanum cogitare me sinunt.
Pudor bonus, timor bonus, bona desperatio est, quae ad Deum
compellit. In templum fuge!
Ah! in templum! Maledicte sol, qui hunc funestis radiis illustras diem, aeternis tenebris dignum!
Nihil istae querelae juvant. In templum fuge.
Nempe futurus spectaculum?
Jucundum Deo, hominibus salutare!
Aperiat se vorago stygis ! abscondar melius. Templum, quod semper sprevi, nunc credo, solacium feret?
Asylum feret.
Asylum triste!
Perire mavis?
Dura necessitas!
Veni.
NEcdum repertum est probrum?
Omnia scrutati sumus. Latet.
Ah! si evaserit!
Huc miles! huc civis adsit! Oranges ! in templo latere, qui vidit fugientem, me docuit.
Irruite! Me sequimini!
Irrumpere in sacram aedem non licet Domine?
Quid? Timasii conjugem per armatos ex templo exturbavit Eutropius, rapi ipse non potest?
Invadite.
Petendus est a Patriarcha.
De lata lege non scitis?
Legem impiam esse Praesul docuit.
Damnatus ad mortem. Eutropius est: implenda jussa Caesaris.
Sine injuria Dei.
Video, jam friguit furor. Sed hoc scitote: aut consulem dabitis, aut nulla est pax.
Quid nos turbas? tradetur, peribit!
Tradetur, peribit
Aut scilicet occultis modis evaserit.
Non evadet: peribit.
Sed hem! templum se aperit. Adest scelestus!
Non evadet: peribit.
Furem, latronem, parricidam patriae nobis trade, Praesul!
Furem, latronem, parricidam patriae nobis trade, Praesul: damnatus est: pereat!
TEmperate furorem Cives!
Furem, latronem, parricidam patriae nobis trade, Praesul: damnatus est: pereat!
Silentium date! Nam ego vos interrogo, num homines sitis? Homines hominem videtis ex summae felicitatis culmine in abyssum extremae miseriae repente praecipitem. Meministis, ut ingressus sit heri turba clientum stipatus, famulantum obsequiis cultus, praelatis fascibus et securibus formidabilis! Hodie, ubi est ille consulatus splendor? ubi coronae, et aulaea? ubi applausus et theatra? ubi fucati amici, parasiti, et turba coquorum? ubi auri et argenti accumulata congeries? ubi arcus et statuae? ubi palatia, et horti? Ecce vehemens turbo momento decussit haec folia, ut vix nudum truncum quassata radix sustentet, jam et ipsa vacillans. Quanto esses felicior, O miser Eutropi, si prius haec fieri posse cogitasses, quam fierent! Ego te, quoties ut cogitares, ut metueres, admonui? Rejecisti cum stomacho: cantus mollis prae duro placuit, adulatio prae veritate. Hem! vanitas vanitatum! Adeste huc pauperes, et gratias paupertati habete, quae vos ab his casibus immunes facit! Adeste divites, et fastum ponite, quo supra inflatos utres turgetis! Ille, qui heri orbem suae fortunae terrore concussit, videte, ut hodie buxo
pallidior, timoris vi velut catena fortissima alligatus est sacris Altaribus! Triste silentium, oculi inquieti, titubans caput, collisi dentes, collabentia membra satis loquuntur, quid patiatur animus, exacutos gladios, et carnificis rabiem in momenta exspectans. Quid vero? Num insultans haec loquor? imo commiserans, et commiserationem exspectans. Injurias vobis fecit? fatetur, deprecatur; deplorat. Necem est meritus? Necem ego deprecor. Cui? Furi, latroni, parricidae Patriae? Eutropio Consuli. Satis miser est, cives, qui ex felice fit miser: quid ei vitam miseram invidetis? Homines in hominem humani este. Quod scelestus abdiderit se in Ecclesiam: quod ab Ecclesia propugnetur, qui toties oppugnavit Ecclesiam, indigne hoc fertis? Laudo zelum, Religionis fervorem probo: vos Dei justitiam adorate, qui in eam necessitatem conjecit Eutropium, ex qua Ecclesiae et potentiam disceret, et clementiam. Potentiam agnosce, Eutropi: nam quia contempsisti Ecclesiam, contempsit te Deus, et exposuit te totius orbis contemptui. Clementiam vos commendate, videntes, quod. Ecclesia injuriarum oblita velut obtento scuto miserum tueatur, et ab ira Imperatoris defendat. Nunquam hoc Altare fulsit illustrius, quam cum ad eius pedem Leo vinctus prosternitur, qui eversurus accesserat. Hoc tropaeum potentiae Ethnici stupent, agnoscunt Judaei, venerantur haeretici: hoc exemplum clementiae imitentur Christiani. Desinite, cives mei, desinite saevos clamores! Sinatur vivere Eutropius! donetur Ecclesiae!.. Placet silentium. Confide Eutropi, vives, ut possis errata corrigere. Agite, ad Caesarem sequimini me: vitae gratiam captivo oramus: ita homines, ita Christiani, ita filii Ecclesiae sumus.
Praei Pater! ad Caesarem imus.
Praei Pater, ad Caesarem imus.
Miles ad fores subsiste, ne fraus aut vis pios conatus eludat.....
QUid stupes, Oranges ?
Possumne meis oculis, meis auribus credere? ita subito ultimus impotentis populi furor detumuit? Episcopus hoc unus, et solus possit?
Nempe quem commendat opinio sanctitatis. Nondum tu Chrysostomum nosti. Summa viri aestimatio est, summa facundia, summa sapientia, summa virtus, atque quae ex his gignitur, summa auctoritas. Nondum integer annus abiit, quo sedem Constantinopoli Epicopus tenet: audi jam, quanta praestiterit. Primum Montanistas ex omnibus Imperii urbibus lata lege, quam ab Arcadio impetrarat, ejecit: deinde gravissima Episcoporum cum Pontifice Romano dissidia composuit: tum Cleri mores correxit prohibito virginum, quas Agapetas, et sorores adoptivas vocabant, cum illis commercio, et sublatis victus lautitiis. Praeterea damnato Luxu Nectarii, qui ante ipsum rexit Ecclesiam, sustulit inutiles sumptus, et in aedificanda nova Xenodochia expendit: tum in defensionem pupillorum ac viduarum incubuit contra potentum injurias, quorum etiam fastum, profusas expensas, morum licentiam, peccandique notam audaciam objurgare non cessat.
Et impune?
Habet inimicos multos ac magnos, quos inter primum, istum Eutropium numeraveris, cujus saluti modo tam avide se impendit. Sed, quid agatur, si vel orbis universus in ipsum insurgat? Vir est, qui nihil timet, praeter peccatum. Episcopatum non desideravit accipere, non desiderat diutius tenere. Si deturbetur, redibit in solitudinem gaudens: dum sinitur, pastoris officium aget intrepide. Haec sunt, quibus auctoritas viro stat, et ea causa est, quod monueram Gainam , ut laboraret Chrysostomum sternere. Eo stante fore,
ut nostri Arii doctrina floreat, aut templum nobis vel unum in urbe struatur, sperari non potest.
Sterni et ipse potest, uti potuit Eutropius.
Falleris. Chrysostomus populo in amoribus est, Eutropius in odio fuit: grande discrimen habes. Quamquam quid si et Eutropius a casu resurgat? Populum mutatum vides.
Milites erunt iidem, quamdiu Gainas cum ipsis est. Age tamen, accedimus ipsum, ut, quid sit actum, cognoscat. Sed ipse prodit.
ORanges ! in idem recidimus Chaos: placatus est miles Eutropio, placatus populus.
Vah! Miles etiam?
Arcadii reverentia, qui populi a Praesule adducti precibus gaudens, vitam donabit Eutropio: ita existimo. Quid? etiam nos donabimus vitam?
Nisi nos novis periculis velimus exponere.
Hic latet. Custodibus in fugam actis conficimus hominem.
Consilium. temerarium est. Quid intus agit?
Pavens expectat sententiam.
Vos non pavetis? Nondum absolutus judicio es, Gaina . Quiete reddita populo, si rursum citeris, quid fiet?
Vanus metus est. Nam irritare Tribigildum nova audacia non audebit Arcadius. Eutropium deposuisse contentus, mittet me potius ad pacem firmandam, cujus te obsidem habet.
Sed pacem vix faciet Pater, nisi ducas Eutropium tecum. Scis, illum peti. Sic ego diu captivus ero. Et si interea nova ab Honorio auxilia, ut rumor est, contra Patrem advenerint: Si praelio, ut varia fortuna est, Pater succumberet: quid filio fieret?
Multa prospicis. Itaque si hoc agimus, ut hodie Eutropius pereat penitus, tum credo,
prospectum satis.
Sed arduum est facinus.
Tribigildum metuit populus: hic metus juvat: hic securam omnem audaciam facit. Invigilo occasioni.
GAina , te Caesar petit avidus loqui.
Utinam quod Tribigildus velit, loquatur! Eamus!
Non ita facile, ut creditis, inimico placatur pater. Sanguinem sitit.
Lacrimae si propinentur, contentus erit.
Vel si tigris foret.
Docebit exitus. * Abeunt.
Eutropi, gratiam vitae Caesar juramento fecit. Securus prodi.
Ergo extremum visa est haec ara mihi!.. O tristis abitus!. Occultus saltem ex urbe ibo? Nam ut ferre possim supremum dedecus, et quos solebam lictores sequi, videre comites?
Quod ferre necesse est, ferendum moderate. Tandem sit cura animae: aliud quod perdas, nihil superest. Opes, voluptas, gloria, honor, fama jam periit: animam serva. Vixisti hactenus, quasi totus moriturus: nunc vive tandem, tanquam qui animam habeas, quae victura est semper, et corpus, quod ad vitam resurget.
Scilicet haec cogitare felicibus non lubet, infelicibus non vacat. Utrisque cogitanda sunt tamen, illis, ne inebrientur dulcedine bonorum praesentium: his ne mergantur in amaritie malorum.
Lectio Eutropiis nova, nec facilis intellectu.
Certe. Et quis praesentium avidus de
futuris sit anxius? Absorbetur memoria. Fatere de te. Nonne si subibat cogitatio haec vel similis: Eutropi, quamdiu haec felicitas erit, et quid deinde? excussisti pro importuna, id existimans, quae de futuris narrantur, aut incerta esse, aut saltem remota? Certa nunc saltem crede: propinqua fortassis senties.
Quid me ista solari possunt, quae non capio? Reddite Caesaris gratiam, et bona perdita: haec jactura afficit: hanc intelligo.
Praesul, animal loquitur. Quid disputare juvat? in praetorium eundum est.
Heu! oculos subeam irati Principis!
Si umquam, hodie certe te semi-virum probas. Femineos quaestus mitte: aut si plangere juvat, culpam, non poenam plange: nihil supra meritum pateris.
Suspiria prohibes? Quod est levius solacium misero?
Suspiria prohibeo impatientis animi, non paenitentis. Miles in praetorium trahe. * Abeunt.
Festina optata nox! involve tenebris infelix caput!
Sic omnis ferocia in lacrimas abiit. En Saturnine, haec impiorum est fortitudo: multa mala agere, nulla pati.
Haec est: sequamur Praesul, et ultimum spectemus tragoediae actum.
Opto, ut intelligat denique choragum Deum.
Approbo opus egregium.
Tuum beneficium.
Repeto:
Dedicetur Aeternitati: ita censeo.
Jamque stamus in atrio.
Sciant futura saecula,
Quale tulerint monstrum praesentia tempora.
Sciant, et horreant scelera,
Quorum hîc legent supplicia.
Quamquam quid licet sperare?
Video antiqua exempla,
Quae saecula dederunt praeterita.
Multi ante me scripserunt:
Post me, qui scribent, plures erunt:
Nec tamen stylus curiae mutabitur,
Nec mundus emendabitur.
Nen ideo frustra scribitur.
Saltem perpetua
Sceleribus haeret infamia,
Cujus pudore si mali non emendantur,
Boni tamen conservantur.
SInt Scythas inter barbaros,
Qui vestros olim calamos
Ridebunt.
Qui boni erunt animi,
Quid seri dicant Posteri,
Timebunt.
Cessate scribere:
Jam timor secuturae
Sublatus est infamiae:
Et nunquam desiturae
Corrupta stirps propaginis,
Amota falce, impiis
Luxuriabit undique
Eutropiis.
Haec saltem spes
Nostros solatur labores.
Sed prodit Regina. ... * Prodit Aeternitas cum pompa. Fit plausus.
Quid me postulas, Phoebe,
Deorum humanissime?
Dea suavissima, patere,
Ut tibi dedicem opus hoc mei Poetae!
Dignum est, quod immortali cedro inscribatur,
Et custodiendum futuris saeculis comittatur.
Quod est operis argumentum?
Monstrum turpissimum.
Vir, non vir, servus et liber,
Dives et pauper, felix et miser,
Semper alius
Et semper idem Eutropius. ... meretur,
Ut ipsum Aeternitas exsecretur.
QUi sua per facinora
Haec funestare tempora,
Et suavem placidorum
Quietem populorum
Est ausus perturbare:
Ut ipse post mortem in pace quiescat,
Et placide sui securus putrescat,
Non decet tolerare.
Si scelerum memoria
Eodem casu rueret,
Quis bonos, quis subtraheret
Furori Tyrannorum?
Qui mortuos lacerant calami dentes,
Sunt terror successorum.
Vah! quid lego?..
Nefanda artificia!
Assurgere per scelera
Et fundamentum ponere
Ruinam honestatis!
Vos prohibete Caelites,
Ne fraudum hi artifices
Magistri forte posterae
Sint etiam aetatis.
Ut hoc malum impediatur,
Omni aetate Claudianus legatur!
Legatur! * Tradit librum saeculis.
Eutropios Aulae horreant
Castra caveant,
Urbes expaveant!
Et sit hoc primum documentum, hoc praecipuum,
Hoc frequentissimum,
Quod Matres parvulis
Inculcent filiis:
Fili, si gratus Coelitibus,
Si carus hominibus,
Si felix esse vis,
Cave, ne Eutropius sis.
Quod si quis tamen eius facta imitetur,
Iisdem cum ipso suppliciis mactetur,
Et pariter perpetua laboret infamia.
* Praecinit Claudianus. Lingua, stylo lacessatur!
Maledictis configatur!
Laceretur satyris!
Ab amicis deseratur,
Tremat in judiciis:
Nemo sit, qui deprecetur,
Nemo, qui patrocinetur,
Nemo, quem misereat:
Nulla poena remittatur:
Accusetur, convincatur,
Condemnetur, pereat!
AGe, audire juvat latae sententiae formam.
Legam ex tabulis: Arcadius et Honorius Augusti, Aureliano praefecto praetorii. Omnes res Eutropii, qui quondam Praepositus sacri cubiculi fuit, aerarii nostri calculis adjunximus, erepto splendore eius, et consulatu a tetra illuvie et commemoratione nominis eius, et coenosis sordibus vindicato: ut eiusdem universis actibus antiquatis omnia mutescant tempora: ne eius enumeratione, saeculi nostri labes appareat:
nec ingemiscant, aut qui sua virtute ac vulneribus Romanos fines propagant, aut qui eosdem, servandi juris aequitate custodiunt, quod divinum praemium consulatus, lutulentum prodigium contagione foedavit. Patriciatus etiam dignitate, atque omnibus inferioribus spoliatum se esse cognoscat, quos morum polluit saevitate. Omnes statuas, omnia simulacra tam ex aere, quam ex marmore, seu ex fusis, quam ex quacumque materia, quae apta est effingendis, ab omnibus Civitatibus, oppidis, locisque privatis ac publicis praecipimus aboleri, ne tanquam nota nostri saeculi, obtutus polluat intuentium. Adhibitis itaque fidis custodibus, ad Cyprum insulam perducatur, ut ibidem pervigili cura vallatus, nequeat suarum cogitationum rabie cuncta miscere. Datum 16. Calendas Februarii Constantinopoli. Theodoro Manlio Consule.
Bene habet. Et quando abibit?
Parata stat navis. Pudori ut consuleret expuncti Consulis Caesar, jussit, ut dum Praeco latam sententiam frequenti populo nuntiat, ipse eodem tempore ignota sub veste latens per vicos spectantibus vacuos ducatur ad mare.
Nobis pasti et expediti stant equi, ut, quamprimum abierit, ad Tribigildum avolemus, relaturi, optatam pacem.
Ita vos Caesar amet.
Ita promisimus.
Ego mandata exsequor tristibus annalibus digna.
Qui custodes addentur?
Praemissi jam ipsi etiam servant littus: solus per urbem perget, ut observetur minus.
Vis dicere, ut effugiat certius. Gaina , fallimur! An haec enim non ficta sunt omnia, ut Pater meus decipiatur?
Nihil haec metue, Princeps: ne qua ei porta ad fugam tuta sit, cautum est satis.
Vade. Ego, Oranges , cavebo tibi. Tempus, locus, occasio ad caedem favent. Tu te ex aula proripe cum Miseno, et decorum inimici cruore Gainam exspecta brevi. Ad pacem,
deposito Consule, a Tribigildo repetendam legatos, nemo remorabitur. Exibimus securi.
Belle Imus.
Et tu denique audacius laborabis pro Ario.
Tum denique. Exulta mucro! sanguinem cupitum bibes.
SIC me miserum mei faciunt. Tribigildo oboedire cogor, Eutropium odisse, Gainam timere: et Princeps sum! Si vivo, pares cum Eunucho mihi poenas uterque dabit. Nunc Tribigildum punire non possum, Gainam non audeo: et Princeps sum! Haec mihi dies oculos aperit. Ut ego caecus fui, qui his hominibus omnem poene potestatem concredidi! Quo mei honoris, quo totius Imperii damno, nunc primum video, postquam occultus morbus in apertam pestem erupit. Superi! Ignota Arcadio Eutropii esse scelera potuerunt tam diu? Quae scivit Imperium, potuit Imperator nescire?
Potuit, quia audire querelas noluit gementium subditorum. Da veniam, Caesar, libere arguenti, in quo te ipse agnoscis errasse. Eutropium tua credulitas improbum fecit. Videbat, se tibi placere, sibi confidi omnia, sibi credi, nec esse aliquem, cui sit ratio reddenda actorum: probare te omnia: miraris jam, tanta fuisse ausum?.. Poterat securus audere: hoc errasti.
Curarum onus igitur totum unus et solus feram? Nec transferam in alienos humeros partem saltem?
Imo maximam. Sed id curandum, ut qui subeunt oneri, intelligant, onus se tibi ferre, non sibi: ac viri sint, qui ferendo sint pares et robore, et
voluntate. Itaque quos posthac Ministros leges, tibique fideles, et Imperio utiles cupies, tribus ut dotibus ornati sint cura, religione, prudentia, et justitiae laude. Cui nulla religio est, nullus est horror scelerum, quaecumque possunt occulta esse. Qui prudentia caret, impetu agit, quod suadet affectus, non quod imperat ratio. Quem non commendat justitia, odit populus, qui jugum patienter non tolerat, nisi suave faciat amor.
Scimus haec axiomata. Sed quis mihi singulorum corda aperiat, et in fodinis tam abditis aurum spurium discernat a vero? Hypocrisis religionem mentitur, astutia prudentiam, avaritia justitiam simulat. Decipimur.
Non una dies detegit fraudes. Itaque donec quid lateat, scias, festina lente, nec hominem promove. Nihil sanguis, nihil opes, nihil patroni te moveant: An religionis sit cultor, an studiosus prudentiae, an justitiae amans, hoc interroga, hoc aestima, si vis beatus regnare. Sermo audax et petulans de summis Mysteriis contemptum religionis prodit: consilia, quae placent tantum, et prosunt nihil, arguunt defectum prudentiae: amor pecuniae odium justitiae parit: quem tale aliquod stigma notat, cavendum puta.
Nunc quem ponam in Eutropii locum?
Aurelianum et Saturninum habes, probatos viros, quibus utinam paruisses pridem.
Utrumque Gainas odit, uterque Gainam : novas turbas prospicio.
Id est, quod expetit. Hominis audaciam stupesce, Praesul! Mihi cum Tribigildo colludere jam non est dubium: sed modus vindicandi non est. Hac spe inflatus, cum stratum nocentem vidit, involvere eadem strage innoxios cupit. Aurelianum et Saturninum exulare cum Eutropio, ut jubeam, suasit, si vellem
pacem habere integram.
Pro! Temerarium!
Ego iram pressi, et linguam momordi fremens. Tum ille silentio animosior, ego vero, inquit, Caesar, pro labore compositae pacis hanc unam gratiam peto, ut sectatoribus Arii Constantinopoli templum concedas.
Vah audaciam! Ego vero, Caesar, ut id permittas, nunquam patiar. Violatum templi honorem Eutropii Casus restituit: hic terrere Gainam debuit, non irritare, nisi jam ipsum etiam graviori supplicio divina Nemesis destinavit. Daturum promisisti, Auguste?
Deliberaturum respondi. Nec enim negare tutum fuit: Vir potens est, ferox, et armatus. Ita Imperator sum! O Pudor!
Nihil time, Princeps, nisi timorem tuum: tum Imperator eris.
VIve Princeps! et ultimo obtutu dignare Eutropium. Pridem hic habitus Eunuchum decuit! Tandem fortuna jocata est satis, et ridiculum Consulem abire theatro jubet.
Sic places, Eutropi. Age jam, ubi sunt artes tuae, quibus toties illusisti Arcadio? Non praevidit hunc casum astutia tua? Credidisti, viduarum et pupillorum clamorem, tot subditorum, quos oppressisti, lamenta, non denique penetratura nubes, et eruptura in fulmen?
Scilicet putavit miser, non dari Numen, quod oculos habeat, ut videat scelera: aut manus, ut puniat.
Exemplum te debuit Rufini terrere. Plus, quam decebat subdito, elatum tu non tulisti, tu stravisti. Quod damnasti ipse, cur es
imitatus? Sic te omnis prudentia destituit, ut non videres, fieri. non posse, ut magna scelera lateant diu? Ego gratias Caelo refero, quod me amat, cum liberat a servitute, quam turpem nequissimo servo servivi. Nunc respiro, tot vinculis liber, quot fraudibus tenuisti devinctum. Superi! quantum toti Orienti unius hominis ambitio et avaritia nocuit! Tu documentum posteris eris, ut discant Reges, a quibus ministris sibi et suis cavendum sit.
Auguste, tandem abire jube. Plus omni poena tuus aspectus cruciat.
Me tuus delectat.. Quamquam i, purga regnum, pestis, nec ultra venenato halitu hunc aerem infice!
I, et omne malum tecum trans mare avehe!
I, et quam sceleribus foedasti, lucem fuge.
I, et desertus ab hominibus te tandem ad Deum verte!