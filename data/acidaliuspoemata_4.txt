MAtris Acidaliaeten' Acidali o optume, dicam
Filium in Idalio progenitum nemore?
Sic Charites oculis; Svada ore; Mele aure triumphat;
Corde sales; animo gaudia; mente lepor.
Pulle o in Idalio Sebethidum, in Aone Amoris,
Quamque huic, quamque illis deliciosa facis!
Sed quiv Ego infelix dico, FACRS? Atropos imo
Ne facias iaculo fecit acerba suo.
Sed faciat: factum tamen hoc facere haud pote inanc
Quod te cum Clariis fecit ovare tuis.
Donec erunt Charites, Charisin tu eris una etiam ipse
Matris Acidaliae Natus Acidalius.

BUcreti Aonidumque, Apollinisque;
Bucreti Charitumque Palladosque:
Bucreti Veneris Cupidinisque
Amor, delicium, decus, voluptas:
Bucreti tui AcidalI unicum cor,
Una mens, anima unica, una vita:
En quem vix modo luminis sub oras,
Te obstetriceque, Nixioque Divo,
Edidi gravidi e sinu cerebri,
En foetum tibi debilem, caducum,
Informem, illepidum, artubusque mancum,
Maturum neque sat, nimisque crassum,
Indoctorum Epigrammatum libellum.
Qualem at cumque tamen, tui illum amore
Conceptum unius editumque carum
Habe pignus amoris aeviterni,
Et nostrae monumen sodalitatis,
Fraternae monumen sodalitatis.
Quod perenne quidem haud erit: futurum
Tu puta tamen, ut meas quid esse
Burras atque apinas soles putare:
Ac Lucina uti partui huic fuisti,
Porro esto Statilinus et Levana,
Lucem quo ferat, et diu superstes
Nostri praeco sit his ubique et illis
Amoris, fidei, parisque vitae.
Sic vive Aonidumque Apollinisque;
Vive sic Charitumque, Palladosque;
Vive sic Veneris cupidinisque
Amor, delicium, decus, voluptas:
Sic persta tui Acidali unicum cor,
Una mens, anima unica, una vita.

ERgo novos iterum instituit celebrare triumphos
Laeta Venus, novaque ostentat iam rursus opimis
Cum spoliis, qua vi partis, qua fraude, trophaea?
Dic Dea, quis victus? tantus tibi quis iacet hostis,
Laetitia dignus tanta? et quae praeda superbi
Caussa adeo fastus? pompae inque solentis honores
Unde trahis, curru residens sublimior aureo?
Heu vereor, ne bella iterum solennia nostris
Moveris Aonisin, castisque inimica puellis,
Et sese castis qui sacravere puellis,
Miscueris turbae imbelli tua sueta subinde
Praelia, fortunaque tua. Timeo heu male, iamque
Jam spolium video, et nosco! pugnata recens est
Vobiscum, o Musae, pugna, et victoria vobis
Se solit a levitate negans contraria fugit
Jamque iterum nova de vobis en parta trophaea,
Incluta parta trophaea, nimisque en rursus opima
Ablata spolia in celebremque abducta triumphum.
En iterum veterem et carum amisistis alumnum,
Egregium, atque diu quo vos iactastis, alumnum,
Unum adeo ante alios, multorumque instar, alumnum:
Quem vos praecipue a prima usque aetate colentem,
Mutuaque a vobis concordi foedere cultum,
Et multo ornatum certatim munere, vestri
Spem vobis produxistis certamque columnam
Imperii, firmumque adversus barbara secla
Bellatorem, ipsumque ducem: qui altaria vestra,
Templaque et excelsas Sophiae defenderet arces,
Latius et totum proferret sacra per orbem.
Hanc spem praesidiumque rapit Venus invida, et ipse
Non nimis invitus sequitur, similisque volenti,
Et certa fugit acre fuga, nil visus amoris
Jam vestri meminisse, novo pellectus amore:
Forte nova et gaudens domina, nil curat haberi
Desertor dicique, et vestra ante ora triumphus
Sic duci sibi gratatur. Gratatur, ovatque
Ut video, et verso neque iam vos respicit ore,
Vos dominas, neque nos socios: vos tam bene semper
Promeritas, et nos tam sancte semper amantes:
Nec me adeo, nec me ille quidem, illum respicit unum,
Unum illum e reliquis socium comitemque perennem,
Quo sine non umguem movit sese hactenus usquam,
Et sine quo fatalem istam (sic censeo) in horam
Vita illi minima fuit haud vitalis in hora,
Ex quo felici semel est mihi junctus in hora.
Nam memini, et meminisse juvat, semperque juvabit:
Lustra jerunt iam bina, Arctoae ad littora Balthes,
Edita qua Rosei celebrantur tecta Lycei
Aonio numerosa choro doctaque juventa,
Cum primum inter nos Musaeis vidimus Hortis:
Vidimus inter nos, neque longo novimus usu,
Et subito inter nos animis simul arsimus aequis:
Arsimus inter nos: atque hinc simul haesimus aequis
Corporibusque, animisque: exin ego fidus Achates
Perpetuo: neque me quondam divellere longum
Improba sors potuit, divellere quamlibet ausa,
Cum me obluctantem Roseis pertraxit ab Hortis
Frustra: assertor adest meus, injectaque repente
Me dextra sibi rursum illustri vindicat auso:
Seque mihi reddens, et me sibi; se sibi, mi me
Reddit ovans, validoque ligat per mutua vinclo.
Ergo Julia nos iterum schola vidit euntes
Aequali mirata gradu sub amoris habenis:
Germani sub amoris et arctis semper habenis.
Plausibus ac festis nos vocibus usque salutans,
Addidit in cursum vires, et honore favoris
Flamma vit mentes, ignemque accendit in igne.
Mox utrique placet Germanica linquere rura,
Et regna antiquae Ausoniae, terramque potentem
Visere terrarum dominam: quo cura vocabat
Discendi, atque avidus conjuncti pectoris ardor,
Plurima quae nostris memorantur mira sub oris,
Lustrare intuitu propiore, et noscere coram
Singula, prudentique oculo praeconia Famae
Metiri, atque ipsam penito explorare recessu.
Heic comites paribus votis et passibus aequis
Longum iter ingressi, obstantes ascendimus Alpes,
Intrepidique una vastas supera vimus Alpes,
Alpibus et qui stat gravis aemulus Appenninum:
Atque alios montesque superciliisque superbis
Despectas infra et pressas ad tartara valles:
Et vaga tot sinuoso errantia flumina cornu:
Eridanum regem fluviorum, et verius alter
Qui rex sit, sacro venerandum gurgite Tybrin,
Et qui Campanis alias taciturnus in oris
Amnis agens placidos leni fluit agmine cursus.
Tunc erat insolita tumefactus Liris ab ira,
Et streperos volvens insani vorticis aestus,
Mole urgente nimis pluvii Jovis usque rotabat
Praecipitem violenter aquam, metuendus adiri,
Transiri impatiens, certo dubiusque periclo.
Sed tamen hic nostro cessit quoque lenis amori
Tantisper, dum securo transmitteret alveo
Incolumes, ripaeque adversae redderet illud
Dulce sodalitii par non violabile cuiquam:
Quod veriti persaepe alii in discrimine rerum
Montesque, fluviique, et formidanda locorum
Plurima passim, ipsumque mare, Adriacique tumores,
Intactum, non forte metu, sed casibus expers
Omnibus intentisque minis (Diis gratia) salvum
Et laetum vano sic dimisere periclo:
Quodque tribus, dum nos fovit simul Itala tellus
Unanimes, annis venerata est Itala tellus
Germanae specimen fidei, atque exemplar amoris
Germanum agnoscens, et digno laudis honore
Condecorans. illicque adeo nos ipsa, jugum quae
Hoc sibi nexuerant, quorumque sub auspice ductu
Teutonicis pridem coeptamque actamque Lyceis
Militiam studii paris et concordis amoris,
Gymnasiis porro Ausoniis exegimus: ipsa
Numina nos illic nostra, o laetantia nostri
Numina, Pierides, aequata denique palma
Tam bene decursi certaminis exornarunt,
Inque vicem alterius victores atque suimet:
Et Lauru irsignes fraterna tempora fratres,
Et geminae geminos spectandos fronde coronae,
Tum quoque non libuit laxatum absolvere renxum ,
Diversaque redire via. comes impiger haesi,
Impiger, indivulsus, et in patriam usque secutus
Reddo suis, teneoque mihi, teneorque vicissim.
BRESLAM adeo in patriam: quae mi patria altera prorsus
Visa fore extemplo: et placuit consistere ibidem,
Atque uno remanere loco, cupiente sodali,
Meque volente simul. Sed enim prius illa vocabat,
Illa mea, Albi quae sat nomine nota Bacilli,
Mercurialis amat praeferre insigne caducei,
MARCHIA arenosis qua Dossam combibit arvis
Fecundam agricolis sitiens producere messem:
Illa mea, et quicumque mei mihi adhuc super illic,
Me revidere avidi, desiderioque, metuque
Exanimi usque exspectantes, tandemque morarum
Pertaesi impatiente animo exspectare negantes
Amplius: ut paullum amplexu disclusus ab isto
Cogerer amplexu meme indulgere meorum.
Atque abii, celerique gradu mea pignora visi.
Sed vix vix abii et gressu magis inde citato,
Pace tua o genitrix, et vos fratresque, sororque,
Vosque omnes alii, quos mi Natura propinqui
Sanguinis associat nexu, queis ora brevi sic
Nostra fruenda dedi, neque longius ipse fruendis
Me vestris satians, cupidus satiarier idem,
Nec cupidus, raptim vixque omnibus ordine maesto
Rite salutatis, properans abitum atque iter urgens,
Pace iterum vestra, pignus curamque meam unam
Dulcem exoptatamque magis: cui dulcia cuncta
Posthabui et vestros sprevi non gratus amores,
Nec passus retineri aliis aliisque tenendi
Injectis varie magno molimine caussis.
Unum arsi ante omnes, praeque optavi omnibus unum,
Et reperi rediens ante omnes unius unum
Usque Usque mei ardentem, praeque optantem omnibus unum,
Ergo iterum junctisque animos et corpora junctis,
Una quasi patria, et sedes fuit una duobus:
Certe equidem una domus, Museum paene quoque unum,
Unaque mensa, torusque idem, perque omnia utrisque
Cuncta una atque eadem geminum communia in usum.
Nec diversa autem studia, aut aliena vicissim
Consilia alterius: semper joca, seria semper
Miscuimus, mensque una alterna negotia rexit.
Videre id multi, et stupuerunt sensibus imis
Foedere consortis vitae, fideique perennis
Lego nova, exemplumque novum huic socialis amoris
Illuxisse urbi tota urbs rumore secundo
Commemorans, gavisa sibi, gratataque nobis,
Nobile amicitiae par caelo vexit, et astra
Laudibus exaequare credit Fidei astra gemella.
Hactenus haec et plura arcana mente reposta,
Quae memini et meminisse juvat, semperque juvabit.
At versis male iam fatis, lapsa omnia retro
Nunc video, et vidisse dolet, semperque dolebit.
Ille meus, meus ille, et nostrarum ille Dearum,
Unicus ille meus, Musarumque unicus ille
Ardor, deliciumque, et non vulgata voluptas,
Nec vulganda, decusque et honos Phoebo aemulus ipsi,
Praesidiumque et spes, atque irreparabile fulcrum,
Me pariter Musasque, hei me pariter Musasque,
Mutato aversoque animo, nil tale timentes
Destituit, subitaque fuga se inopinus utrisque
Eripiens nudos desolatosque reliquit,
Audax excussisse jugum cervice rebelli,
Et frenum rupisse ferox, Venerisque capistro
Subtractum inseruisse procax caput: o caput arctis
Jam vinclis indutum, et pressum mole catenarum
Insolita, graviusque jugum iam ferre coactum!
Et tamen Aonidum imperium et mea foedera noster,
Imperium tam mite et dulcia foedera, noster
Spernereque, et Veneris potuit postponere duro
Servitio, liberque in mancupii ire cupit jus.
Tun' (et adhuc nomen sileo, trepidoque disertim
Edere. cor corpusque metu, dum cogito vibrat,
Et fugio infestum memorando augere dolorem:
Sed tamen ille idem cogit dolor edere nomen.)
Tun' BUCRETI, o BUCRETI carissime noster,
At quondam noster, nunc haud alienior ullis,
Tun' oblite tui, et fidei pactae immemor olim
Communes interque Deas nosque inter amantes,
Tu me, tu nostras potuisti spernere Musas,
Pellacem et nobis, nobis praeferre Dionen?
Hoc ille meruere, hoc de te ego? praemia sunt haec
Digna mea, atque illa est illarum gratia digna?
Ibit in aevum ergo, et didet persecula fama
Bucret I hoc facinus, desertum hominemque Deasque,
Deceptamque utrisque fidem, frustrataque vota,
Et spem collapsam, in nihilum et magna omnia versa.
Sed parcam tibi, sed parcam tamen aequus iniquo.
Tu vero invidia nostra pulsatus abunde,
Quando tuam in divam culpae primaria transfers.
Et Veneri in vidiam hanc rejicis; da crimen herile,
Fare age; qua te vi nobis, quo averterit astu.
Nam neque vi sola, neque solo averterit astu:
Ni simul astus inest in vi, visque insidet astu:
Quod reor, atque aliter vinci haud potuisse videris.
Sed dic ipse modum, ut veniam mereatur honestam
Seu tua, seu Veneris, seu culpa utriusque remista.
Dic age. quid tacitus pudibundae sanguine frontis
Ora notans haeres, nutuque oculisque renidens
Incerto mussasque sono, atque interprete dextra
Astantem ostendis sociatamque ad latus ipsum
Divamne, an cretam mortali semine nympham?
Acrius inspiciam. quaenam illa o aurea virgo,
Virgo puellarum decus, effigiesque Diones
Ipsius, aut Charitum unius, Charitum una vel ipsa?
Jam iam adeo agnosco: certe illa est illa celebris
Fama pudicitiae, et castae laus incluta mentis,
Illa verecundae rarissima gloria formae:
Cujus iam nostras quoque pridem ac saepe per aure
Rumor iit, nomenque haud ullum clarius antris
Pieriis, nullumque e virginitatis honore
Ipsis virginibus magis est venerabile Musis.
Illa illa est, video, manifestis prodita signis
AEMILIA humanam supra speciem ore decenti,
Purpureis celebrata genis, flavente capillo,
Frontis eburna area, lactei prima nive colli,
Labrorum vernante rosa, quae sanguinis imbre
Roravit Venus ipsa sui: quae desuper umbrat.
Liliolum nasi, menti infra stans hyacinthus
Fulcit, et auricularum ansata coralla coronant
Hinc atque hinc: media et rursum regione supinus
Tendit sese arcus productis usque minatus
Planda superciliis, sub queis duo flammea ab orbe
Lumina scintillant gemino, radiisque coruscis
Ignea spectantum tela eiaculantur in ora:
Haec illa est, qua te veteris Dea callida pugnae
Incautum oppugnans, facile expugnavit inermem.
Haec illa est, cujus te advertens illice forma,
Hamatis et blanditiis sermonis inescans,
Et morum viscato captabunda lepore,
Et delenifica prensans suadae ambrosiae vi,
Ambrosiae e toto spirantis corpore suadae,
Cepit in oppositum ultro omni impete rete ruentem:
Optataeque bono praedae laetata, triumpho
Insultat vacuis, et ridet inania vota
Verbisque et lacrumis spolium eheu triste sequentum.
Haec illa est, facti pretium, mercesque patrati
Criminis, ad suasum quae te corrumpere sola
Transfugium potuit, desertoremque coegit
Juratam temerare fidem et rata solvere pacta.
Digna equidem merces, et quae, si fata volebant
Te Musis alienum, alienumque esse sodali,
Sola suo merito tibi, sola atque unica caussa
Debuit aeternam fidei rescindere legem.
Jamque minus, positis animis, irascimur, illa
Excusante, tuumque ultro exorante reatum.
Largimur culpae veniam. Te iunxeris illis,
Queis junxti bucreti, et nos impune relictos
Spreveris: inque bonum, meruisti quae mala, vertant.
Sis Veneris, sis Aemiliae, sis usque tuarum.
Res habeant sibi nostra suas dehinc numina Musae,
Resque meas habeam ipse mihi: sim deinde, quod aevi est,
Sim meus, et Musarum, et te mittamus utrique.
Vos estote meae saltem, mea numina Musae:
Vester ero, vestroque uno solabor amore
Discidium hoc, et frustrati divortia amoris.
Vos pariter solamen in isto quaerite vobis
Devoto vobis capite, aeternumque fideli.
Me me, adsum, qui constanti pietatis honore
Vos venerer, vos quem constante favore colatis.
Me me, adsum, duplicatum in me convertite amorem,
Bucret I mihi lucratum transfundite amorem:
Inque uno censete duos, unumque duobus
Aequatum reparate et damna rependite vestra.
En ego, qui vestro auxilio mea debita vobis
Munera, Bucret Ique feram, geminoque labore
Has obiens, illasque vices, deperdita reddam.
Vos date sim, qui debebat Bucretius olim:
Et date sim, qui, si quis et ipse ego, debeo quondam.
At iam tu nobis extremo vocis honore
Bucreti fugitive vale, et tua gaudia carpe,
Gaudia perpetuum o utinam mansura per aevum!
Qui fluxae textam myrti de fronde corollam
Immortali ausus lauri praeferre virori es.
Sed vivas, vigeasque et tecum floreat ille
Flos aevi melioris, amenaque gratia caetus
Virginei, nunc jam nuptis nova fama, maritae
Exemplum fidei, atque sui stella aurea sexus,
AEMILIA, ingestam quam toto corde recepsti.
LANGIAS AEMILIA, in penita quae mente vicissim
Te fovet, atque imis ardens in mutua fibris
A fervore tuo requiem capit, et tibi contra
Fert requiem complexa suo. Jam jungite juncti
Complexus pariles, nexuque ambite tenaci
Corpora corporibus, quibus arcto tramite mista
Commeet una anima, et vitae sincera beatae
Gaudia continuet vel sero intermina fini.
Interea tamen et ne tota oblivia nostri
Hauseris atque aliquam prisco sub pectore sedem
Noster amor, nostrique, ipsis in amoribus illis,
Interdum subeat tibi, sopitusque regliscat.
Nos meminisse tui vel sic tamen usque juvabit,
Et veterem, quidquid nunc est, recolemus amorem
Mente sub integra: nec culpa tua, improba culpa,
Improba culpa, tamen veniam merita improba culpa
Atteret imminuens vivi fomenta caloris,
Quae remanent: neque primaevum longinquior aetas
Carpet edex, serie annosa populante dierum
Aut penitus nobis ignem unquam abolebit, adultum
Aeterna semel a Vesta, purisque micantem
Pallados arcanae flammis, et virgine cura
Servatum assiduo Fidei custodis, in ipso
Interiore foco et penetrali pectoris ara.

QVi tenerae tenero tener aevi in vere juventae
Flosculus, ambrosio totus odore fragras:
Qui pubis reliquae flos illibatus, amaeno
Corporis et Genii dulce virore nites:
Qui flos es Veneris, qui flos Svadae atque Leporis,
Qui flos Mercurii, Pallados et Charitum es:
Qui jugo inaccesso Pindi, qui Heliconis in antro
Flos cluis et Phoebi, et flos cluis Aonidum:
Qui flos Varniadumque unus, Roseique Roseti
Una Rosa, innumeris tempora nupta rosis
Perpetim habes; frontemque perennibus endopetitus
Sertarum eximie mactus ovas strophis:
Quique meos unus pridem unicus inter amicos
Flos florentis amas esse sodalitii:
CORNELI, nostros potius cui dedico flores?
Cui magis hasce sacras convenit esse Rosas,
Quam tibi? cum Natura lubens tibi et ipsa, potissit
Si dare eo plus, iam quod dedit ante, duit?
Accipe flos florum flores florum: atque perennis
Flos vireasque hominum, flos vigeasque Deum.

Sic mi ergo usque inamoenae habitandum obscura Vacunae
Antra, nec unquam erit his ferre pedem ex adytis?
Sic mi ergo usque inclatrato insultabit, et aspro
Usque veternosum Murcia dura caput
Calce premet: sacris ut inertibus altum operatus
Desidiae aetatem mysta alacer clueam?
Sicque mea illa simul, non olim indocta sonare
Svave melos, tersae et vel spapidum auriculae:
Perpetim, inornato heic suffixa in pariete, telis
Nervia virose sordida araneae erit?
Ah ne ita, ne Musae cupiant, nec sirit Apollo
Nec velit hoc triplicis Gratiae amabilitas!
Quin animi mens evigila, et torpore soluto
Parnassi aude iterum currere ad alta juga
Surge anima, et tibi vindicias tandem ipsa parato:
Plus satis hoc tulimus servitii arduum onus.
Plus nimio, nimiumque diu iam (heu fata!) litatum est
Desidiae: Ignavo sperne te, age, a populo.
Corque poetificis rursum ignibus effer, Equini et
Arida labri avido labra riga haustu ab aqua.
Linque umbras caveae tenebrosae, et amoena agri amoeni
Vere in amoeni paro iam viridaria adi.
En ut se caeli diffundit amicior aura,
Vivificoque aether cuncta tepore animat.
En ut vermiculans variorum hinc germine florum atque
Inde se odorato daedala inaurat humus.
En ut se silvarum amplis capita alta coronant
Frondibus: en densae ut fulgido honore comae
Luxuriant nemora, usque hilari quae dulce susurro
Adstrepitant blandi flaminibus Zephyri.
En ut Dauliades, meditatae omni ante hyeme, odas
Vere novo expromunt suavisono ore novas.
Odas! quae mira dulcedine ut arbori aquaeque
Saxisque efficiunt cum auribus esse animam:
Sic animam exanimem in numeros animare potis sunt
Et menti residi infundere dia mele.
Quidni ergo in nobis etiam illum exsuscitet aestum
Illud epos Philomelae, illud amabile epos?
Suscitat. Et quis io me iam rapit ardor? io quis
Me impetus ad nubes celsaque adastra levat?
Quis me ala enthea agit? quod mi oestrum corda fatigat?
Quo feror? an seco terrae, aetheris an spatia?
Quis nares modo mi afflat odos iam suaviter halans?
Quae mihi perstringit lux oculorum aciem?
Dius odos! lux dia! Sed o quae numina cerno,
Quas Divum choreas? quem capio aure sonum?
O quem nunc teneo locum? ubi sum? hin' Chloridos horti?
Chloridos anne horti hi? virginum an Hesperidum?
Ipsius an potius Cythereae haec illa Roseta
Roscida, quae ambrosio rore et odore fragrant?
Certe hic ambrosius roseusque odor: haecque ea certe
Cypridos, haec Paphiae augusta Roseta Deae.
Certe hic fons, et Acidalii unda haec lucida fontis,
Campi et Acidalii hi matris Acidaliae.
Certe ita. iamque rosarum ordo rutilantium et aura
Mi propius nares, mi prepiusque oculos
Halitu odorato serit aurcoloque colore;
Omne novaque implet cor mihi laetitia.
Certe ita. iamque Deae capiuntur lumine claro
Contingi atque ipsa paene manu est tagere
Numina, caelestesque choros: iam audire probe omnem
Fas vocis cantum, fas citharaeque modos.
Ecce Venus rutilo resplendens frontis honore,
Cinstaque fulgidulis hinc comam et inde rosis,
Altius ut medio ingreditur modo in agmine! ut effert
Se Dea! ut exsultat laeta per herbidam humum!
Investis, nitido serta gerens capite,
Cum reliquum incedit numeroso examine Amorum,
Cumque Leporum omni deliciante choro.
Pone sed en Heram adest Charitum illa illa aurea triga,
Illa illa Idalii secta pedissequii.
Juxtaque en tenera Horarum glomerat manus, atque en
Conjuga floripari Flora nitens Zephyri.
En quoque Naiadum grex, en hilaresque Napaeae,
Mollium et en caetus mollis Hamadryadum.
En quoque se Bacchus septis genialibus infert
Cum Satyris, Panos cumque satellitio.
En etiam comites fundunt se, hortosque frequentant
Cum suo honoratae Praestite Castalides.
Omnium et en sibi quisque Deorum et quaeque Dearum
De horti opibus, subitis demetit unguiculis
Puniceasque albasque rosas: frenatque superbae
Luxuriem serto versicolore comae.
Et iam en, vocis ad accentus et barbiti eburnae,
Exercent laetos pectore ovante choros.
En ut prosubigunt picta horti gramina planta
Instabili, en trepidis nant ut humum pedibus.
Spectaclum o lepidum, spectaclum o aureum! et aurei
Spectacli ante aurum deliciae aureolae!
Scilicet haec Veneris roseae, Cypriique Roseti,
Haec Cyprii floris, more sacro Cypriae,
Annua festa horto in Cyprio, a Cyprio grege, et a Diis,
Quos Cypriae aut floris tangit honos Cyprii;
Solemni ritu ac pompae solemnis aguntur
Cum strepitu, et multo cum sale, cumque joco.
Scilicet haec ea festa: hoc spectaclum illud: et illae hae
Spectacli lepidi deliciae lepidae.
Felices nimium flores! nimium o felices!
Queis datus a Superum numine tantus honos.
Felices nimiumque Rosae! o nimiumque beatae!
O florum reliquo prae reliquum genere
Sorte nimis pulchra decoratae insigniter! o quae
Conferri vobis herbave stirpsue queat?
Vos florum omnigenum, vos plantarum omnigenarum
Reginae, hortorum vos decus atque oculus:
Vos terrae sidus, vos unica et una voluptas,
Vos unumque hominum delicium atque Deum.
O ego si vestros versu queam amabili honores
Aequare, et dignis digna sonare tonis!
Quam mihi non cupiam, gemmarum omnis Tyritur undae
Quod freti habet, quod fulvo auri habet amne Tagus.
O ego si vestro tantum juvenilia flore
Innexa assiduo tempora habere queam!
Quam reliquas spernam illecebras, quam vile mihi omnis
Luxus; quam mihi nil, quod volup est allis.
O ego si vestro satiari totus odore
Possim, si vestra perfrui et usque anima!
Quam exoptem in nasum unum omni me corpore abire,
Solus uti sensus sit mihi solus odor.
Ecquid enim vestro usquam alibi spiramine spiret
Svavius? ullum alid huic par ubi delicium!
Non se Arabum copes succi, non germina vobis
Indica, Panchaei haud ruris opima seges:
Non sese Assyriae componant unguina, non si
Quidquam alio Natura orbe genit melius.
O ego si vestros possim usque videre decores;
Quam omnia mi Argi acres membra velim esse oculos!
Dum modo conifero caput haec adoperta galero, hinc
Rupta apicem, extremo vix hiat e calyce:
Mox foliorum arctos late diducere amictus
Incipit, et rutilis se numerare comis.
Altera candidulo frontem exornata decore,
Emicat argenteis, plena pudore, genis.
Altera nativo se pingens murice, spargit
Ardentem aureolo purpuram ab unguiculo.
Illaque et illa intus crocinis sic incluta filis
Fulget, Phoebeos provocet ut radios.
Certe equidem seu vos generi Japeti ipsa Dione
Olim basiolis extulit e propriis,
Dum Dea commendat felicibus oscula glebis,
Oscula flammeolis vivida spiritibus:
Seu vos, Diis ipsis nova gaudia, pro Ganymede
Dum ad cyathos praesto est forte Cupido Jovis,
Nectaris effusi temere arva in Chloridos et, qua
Nata Venus, spumae nobiliore satu
Edidit: unde seges tam deliciosa repente
Caelestes dulci messe beavit heros:
Seu quicumque Deum quocumque e semine (nam non,
Non a mortali ducitis ortum opere)
Primitus aethereae eduxit vos lucis in oras,
Tale deditque orbis totius esse decus:
Certe equidem Cypria ipsa suo vos vulnere pinxit,
Ipsa suo tinxit sanguine vos Cypria:
Ipsa Venus, certe ipsa: ubi carum ante omnia Adonin
Lethifero fixum dente ferocis apri,
Nequidquam, heu, nequidquam infelici incita cursu,
Semianimem ab Stygia tendit aqua asserere.
Fas mihi, fas Veneris veterem renovare dolorem
Hac geniali adeo in laetitia Veneris.
Ede lyra, Assyrii ut pueri acri intabuit igne
Cypris: quem Cyprus magna patre e Cinyra,
Myrrha matre tulit, ab avo natum atque sorore,
Praestantem sormae dotibus egregiis:
Cui membris decus adflarat natura superbum,
Et dederat caetus virginei esse facem.
Huic Venus unanimo insanum succensa furore
Dicitur insolito deperiisse modo.
Hunc Dea vel Marti antetulit: prae hoc alta Cithera,
Prae hoc sordere Gnidus, cumque Amathumte Paphos.
Hoc prae uno stellati etiam picta atria caeli,
Hoc prae uno vilere intima et aula Jovis.
Illi, sive oriente die Sol tolleret igneum,
Seu moriente, caput mergeret Oceano;
Illi perpetuum comes ibat; et assiduo una,
Accubuoque una degere dulce fuit.
Quin neque, cum in saltus abiens inculta ferarum
Per lustra hic rapidis praedam ageret canibus,
Ipsius unguem abiit minimum quoquam a latere: usque at
Saxa per et silvas perque juga insequitur,
Venatrix: nec ferre pudet quoque retia Divam,
Caelestesque atra tinguere caede manus.
Ah pereat pereat, qui primus retia, primus
Invisa invisas texuit arte plagas!
Inde heu orta infausta infausti semina belli,
Inde heu mortiferi orta exitii atra seges.
Inde heu heu miserae miser, eheu, Cypridi Adonis
Perditus: inde eheu exanimem exanimis
Monte infelici Cytherea adspexit Adonin
Fundere purpuream cum amne cruento animam.
Illum immanis aper; solitis dum in montibus errat
Venatu et solitis tempora dans studiis:
Correptum aente plagas lethalis acumine dentis
Icit, et ictum albo sauciat in femore.
Cui ut subitam festinat opem Venus alite cursu,
Perque inculta amens praecipitat juga iter:
Ecce ruentis iniquo infestat candida morsu
Crura, sacrosque acris spina pedes violat.
Spina acris: quam supra hamatis sentibus haerens
Vernabat niveo multa colore rosa.
At Diva ut tenerum manare e vulnere sanguen,
Stillare et dios crura videt latices.
Largifluique rubos adspersu undante cruoris
Tinguier; omni corde imitus ingemuit.
Cum gemituque rubis simitu indignata malignis,
Pluria dixit in hos verba repente mala.
Mox tamen, haec, lacrimans ait, haec mi grata doloris
Signa mei, et testes perpetim amoris erunt.
Perpetim erunt. quaeque ante adeo candore placebant,
Ornatu insignes unicolore rosae.
Desierat. vitreasque abstergens lumine guttas,
Ilicet hinc properans carum ad Adonin abit.
Illa abit. at sparsi Cythereae sanguine dumi
Hinc cito sanguineis suave rubent foliis.
Qualiter ingenuae cum mutant ora puellae,
Occupat albentes purpura pura genas.
Qualiter aut, Tyrio si quisquam inverterit ostro
Indum ebur, id jussam se induit in saciem.
Aut strictura velut chalybe in candente ardescit,
Aut matutino ut Leucothee ore rubet.
Inde, Rosae, heic illhic ampli omnia per spatia orbis
Effertis gemino floris honore caput.
Inde, Rose, divum omnium amor, tutelaque divum;
Sed Veneris tutela unica praecipue.
Unica praecipue Veneris cura, una voluptas,
Praecipuo quae vos una colit studio.
Quae vos tergemina Eurynomes cum prole fluenta ad
Alma perenniflui nutrit Acidalii.
Quae vos felici celebrat solemniter horto,
Festaque sic vestro nomine gaudia agit.
Ipsa et vos septis vestri studiosa maritis
Deliciosa horti ante omnia, Chloris alit.
Ipse et vos Bacchus colit unice; et ipse adeo omnium
Primum olim vestris primula de foliis
Vina bibit, flagranti actus fragrantia odoris
Nectareoque sapore otius in furias.
Idem dapsilibus vos intertexere sertis
Princeps, et comptis ponere temporibus
Edocuit; seu quando homines convivia mensis
Laeta agitent, agiles seu celebrent choreas.
Quin idem laesorum ad pulvinaria postas
Caelitum, Olympicolis vos dare munera heris,
Terrigenisque offensi avertere numinis iras,
Et pacem instituit conciliare novam.
Quid memorem? ut Phoeboque Novensilibusque Deabus
Carmine pro docto serta, operae pretium,
Ipsi etiam Vates de vestris plectere suerint
Floribus, Aonii ferreque ad antra jugi?
Cetera quid memorem? quae perpes adorea fama
Praepete fert celsa ad nubila remigio?
Hoc sed quei sileam? ut generi mortalium acutos
De affecto morbos corpore vi medica
Saepe repellatis, certaque ope desubito almam
Praesentes sitis reddere temperiem.
Hoc sed quei sileam? ut post fata quoque ultima nobis
Justa sepulcrali faciatis munere, et ipsos
Functorum ornetis perpetuo tumulos?
Vos ego, si forsit nostro ulla in gratia versu,
Pro meritis versu rite canam usque meo.
Vos ego, vos aeterno ego devenerabor honore,
Vos indefesso pectore et ore colam.
Vos ego mi malacae usque in texta viebo corollae,
Vos mihi inumbrata fronte geram inclutum onus.
Vos ego decerptas manibus sine fine fovebo,
Vos avidis semper naribus olfaciam.
Vos oblectamen cerebro, vos nobile menti
Protelum in melicis usque eritis modulis.
Nempe peregrinis alii oblectamina terris
Quaerere eant, patrio e quos juvat orbe nihil.
Vos dum habeam, nae mi iaceat despecta velipsa
India cum Assyria, Media cum Arabia.
Usque adeo nulli prae vobis sit pretium ullum,
Nullum adeo externis stet decus illecebris.
Sed quid? Num heic etiam haud parte omni firma voluptas?
Num heic etiam quod nos cordolio angat, adest,
Scilicet unum istud nimium merito queri habemus,
F! ori adeo eximio esse aevum adeo exiguum!
Natura, alma parens rerum, sicne unicus ille
Terrae oculus, terrae tam brevis est oculus?
Siccine flos florum tantillo tempore florens,
Vix vix cum incipit esse, incipit esse nihil?
Ha, Natura1 En vix primo qui se exerit ortu
Mane novo, ut sero vespere demoritur!
Aut, quando stellarum et caeli infamia sic iam
Arva per immodico Seirius igne rabit:
En quem nascentem rutilo Eos spexerat ore,
Ut denascentem Sol medio axe videt!
Ha, sicne ostentas simul et rapis! ha, quid id, illum ut
Adferat una dies, auferat una dies?
Debueras merito dare ei diuturnius aevum,
Digno, quem haud aetas ulla senecta gravet:
Digno, qui nobis annum florere perennem,
Et numquam - fluxis stare queat foliis.
Nunc eheu terra ipsa brevem conquesta virorem
Luget, inornatos ferre negatque rubos!
Nunc eheu pueri mecum pueraeque quiritant,
Condita tam blandis tam spatia arcta rosis!
At vos o pueri mecum, et vos virgineus grex,
Mittite Naturae non bona verba loqui.
Dumque licet, legite ungue rosas, stipate quasillos,
Flore gravate sinus, flore gravate comas.
Dumque licet vestri fructus decerpite veris,
A tergo aetatis ninguida iam instat hiems.
Verculum enim hoc ut abit, redit et pede bruma volucri:
Sic aevi humani curriculum omne volat.
Et veluti rosei cito flaccet gratia floris,
Hirtaque collapsis spina manet foliis:
Gratia sic formae subito, sic vivida Virtus
Corporis exsuccis defluit articulis.
Denique Morta feris vitam sicelicibus ipsam
Eripit, ut florem torrida flamma necat.
Qui sapit, expendens mortalis nomina secli,
Seque Rosam, et sibi Ver noverit esse fugax.

Ac. DOnec junctus ero tibi,
Nec quemquam potius mens tua foedere
Maiori juvenem colet;
Divorum videor sorte beatior.
Bu. Donec non alium magis
Ardebis, neque erit vivere sic grave,
Juncti ceu modo vivimus;
Ipso mi videor prosperior Jove.
Ac. Me pol certa fides ligat
Cunctos firma dies et stabilis manens:
Pro te nunc renuam mori,
Ut parcant animae fata superstiti.
Bu. Me torret quoque mutuis
Sincerae Veneris filius ignibus:
Pro te bis cupiam mori
Ut parcant capiti fata superstiti.
Ac. O sic dia velit Fides!
Conjunctosque jugo servet aheneo,
Ut nostra obstupeant fide,
Par fratrumque canant nobile posteri.
Bu. Jam iam cetera vilion
Turba est: tu potior solus, et arduo
Mi numquam minor agmine.
Tecum vivere amo, tecum obeam lubem.

Quicumque spectant, quique vel audiunt
Tam sortem acerbam, tam miserabilem,
Imas dolentes ad medullas
Et nunc miserti navicoli gregis
Lugent relictos in medio freto,
Tantisque damnatam periclis
Cum gemitu adspiciunt carinam.
Nunc te peremptum respiciunt male,
Te, magne Curti, sic male perditum
Planctu sonore perstrepentes
Tristibus ingeminant querelis.
Te, magne Curti: maximus arbiter
Rudolphus orbis Romulei et caput
Quem puppis Augustae magistrum
Fecerat, imperiisque clavum
A se secundo tradi derat loco,
Dextraeque fisus consilio et tuo
Tecum per undas aestuosi
Aequoris imparvidus regebat
Navim receptis tot populis gravem,
Foetam virum vi praevalida: hei tuae
Vi mortis, infracta nimis vi
Et properi interitus dolore.
Qualem magistrum velivolae ratis,
Quem nauticae artis gnava peritia,
Rectricis et prudentiae vis
Consiliis animosa cautis,
Ususque multi rite fide data
Industriose exercita dexterae
Admovit ad clavi gubernal,
Et statuit sibi vasta puppis
Magni per undas Oceani Ducem;
Illamque sese, illi sibi creditos
Credens suos enavigare
Cuncta pericla pericla spectat.
Si coecus olim iam in medio aequore
Unde unde fatorum impetus irruens
Fixumque inhaerentemque clavo
Abripiat violente tractu:
Et vorticose merset adobrutum
Lethes profundo non satiabili:
Orbata non tantum carina,
Nec modo cetera turba nudae
Vectrix carinae, incerta viae, sui
Incerta, certi certa periculi,
Ipsumque ademptum, ah destitutam
Seque simul, simul usque luget.
Sed iuget in partem ipse etiam exterus,
Cui scire tales cumque datur vices,
Tot usque in alternum dolorem
Solvitur ex utriusque sorte.
Et nunc gubernatorem adeo inclutum
Sic perditum cit flebilibus modis:
Praeconio digno inque dignum
Exitium lacrumans honestat.
Nunc navem et ipsam navis et incolas
Suspiriosis fletibus ingemens
Deplorat, importuna damna
Pectore commiseratus imo.
Sic, Magne Curti, te tua non modo
Privata te Germania nunc duce
Quem vis sibi improvisa fati
Praecipiti eripuit procella.
Hei navigans non sidere prospero
Germania et Germanica quod ratis
Germanicorum alveo capace
cumque vehit populorum, in alto
Jam destituti praetumidi maris,
Deflent ademptum, te sibi, te sibi
Deflent ademptum, te fluore
Perpetuo lacrumarum inundant.
Te te, sed incerti mage tene, ten',
An se mage ipsos, se miseros mage
Ipsos fleant, ipsos fluore
Perpetuo lacrumarum inundent.
Utrosque deflent, te simul atque se,
Utrosque inundant, te simul atque se,
Utrosque flent, utrosque inundant
Te simul, ah miseri, simul se.
Sed praeter ipsos flent pariter quoque
Illi, ratis quos non eadem vehit,
Nec casus idem tangit iste,
Angit idem tamen hoc periclum.
Franguntur omnes Caesare cum suo,
Cui parcere uni fata nefaria,
Damnis et humanis superstantem
Altius haud tetigisse erat fas.
Mors laesit omnes. quis querimoniis
Finem jubebit, quis dolori,
Praecipietque modum vel irae?
Irae et dolori et sit querimoniis
Finis tamen iam, sit modus. uvida
Siccemus a longo ora fletu,
Atque animis redeat serenum.
Est unde vulnus tam coeat patens:
Nec Dii medilam sollicitis negant.
Dudumque circumspectat acer,
Acer et in medio dolore
Caesar salutem tum sibi tum suis
Dextram, requirens Curtiadem novum,
Jactura quo pensetur istaec
Cunctaque damna resartiantur.
Nec longe abest, cum par veteri novus
Quaesitus alta indagine pectoris,
Monstrantibus Diis eruetur
Auspicioque bono repertus
Successor illa sede locabitur,
Quam Parca desolaverat invida
Nequicquam: et implebit prioris
Munia pervigili labore,
Et tam sagaci mentis acumine,
Fidique cura perpete consili,
Ne Curtius desideretur,
Aut periisse putetur orbi.
Sic o sit! et iam sic erit. Haud tamen
Obliviosi nube silentii
Ille ille noster, noster ille
Curtius involuetur unquam.
Ingratus orbis non adeo usque erit,
Ut Curtii non se memorem sui
Praestet, nec erepti superstes
Heic studeat retinere nomen.
Nomen superba nobile gloria
Viventis, haud ignobile mortui
Passurus: invito vel ipsi
Quod mermori celebrandum honore.
Tam multa nam vestigia cum sui,
Tam magna nam vestigia cum sui
Impressit heic, impressit illic
Per spatium Imperii usque quaque
Factisque dictisque omnimodis bene
Semper merendo: ah illius illius
Tandem modo quo, si velit quo,
Dememinisse valebit unquam?
Non si allaboret, Curtia nomina
Delebit in se: nec cupiat licet
Quibit negare: et si tacebit
Ipsa tamen merita eloquentur.
Prodentque sese, si teget impius,
Illumque clara voce redarguent,
Et voce clara hinc inde cogent
Perpetuas resonare laudes.
O Curtium! o Sors quae nova Curtii!
Cui perpes Orbi, dum manet Orbis hic,
Ipso orbe et invito, manebit
Fama decusque perenni clarum.
Qualis per orbem, qualis erit mihi
Diis invidendo nomine Curtius,
Orbe et volente et sic amante,
Tamque pio studio fovente?
O vita, et o mors incluta Curtii!
Vita sed o mors ter magis incluta!
Quis vivere optet, sic, mori sic?
Vivite sic et erit mori sic.

Quem tu, Lipsiado, semel
Scriptorum Critico pollice finxeris:
Illum non stylus acrior
Compunget reprobum, non situs indecor
Blattis mittet edacibus
Praedandum, neque nox invida tristibus
Turpatum tenebris caput,
Cum mortis tetricas exierit manus,
Subducet Clario gregi;
Sed quae culta novum pagina iam nitet,
Et doctae comites Notae,
Reddent perpetuo tempore vividum.
Phoebi principis artium
Dignamur soboles inter Hyantios
Primum ponere te choros,
Et iam dente minus roderis invido.
O caliginis horridae
Priscas qui nebulas, Sol nove discutis:
O altis quoque noctibus
Immissura diei, si lubeat, jubar:
Totum muneris hoc tui est,
Quod clarent oculo rite legentium
Romanae Sophiae libri:
Quod discam, et didici, quod didici, tuum est.

BOna juganda SPONSA prodit alite,
Petens amantem WACKERUM.
Ne plumbeis imbelle verberes latus,
Auster caveto, flatibus.
Sudos madores Aquilo, deterso polo,
Atrasque nubes differat.
Adspiret Eurus, qualis altis vallibus
Motat virentes flosculos.
Et Phoebus aucta luce amicum arrideat,
Qua laetus Erigonen subit.
Iniquiore nec fruatur aethere,
Quam Paphia Divarum manus:
Cum Cypris antrum fecit iter ad Ilium
O quantus inflat Wackero sudor tuo,
Tibique fervor flammeus,
Et illa virginalis eiulatio,
Preces et Idaliam ad Deam:
Navifragus imo cum praeaestuans sinus
Vado carinam solverit.
Amica quod si sata dulci pignore
Festina matrem fecerint;
Perenni clara consecrabitur dies
Haec festa Diis jugalibus.

Quam tu, MORS, pia MORS, semel
E vita placido fine vocaveris:
Illum non timor amplius
Turbabit trepidum, ne stygius Charon
Cymba ducat Avernica
Vectorem, neque gens infera sontibus
Damnatum maculis reum,
Quod vitae reprobas instituerit vias,
Vexabit cruciatibus.
Sed qua laeta sacer gramina fons rigat,
Caelestes Genium manus
Ducent Elysio tramite sospitem.
Jovae Principis omnium
Non spernet soboles inter amabiles
Caeli ponere me choro:
Et iam corde magis sublevor entheo.
O menti bene consiae
Dulcem quae reditum MORS pia conficis:
O ipsis quoque perditis
Allatura obitum, his si libeat, pium!
Totum muneris hoc tui est,
Si tollar gregibus depereuntium
Salvandi socius gregis:
Si sancte moriar, cum moriar, tuum est.

SOl vitae, genitorque lucis, ipse
Lux mera, et mera vita, lucis a se
Et vitae dederat mihi nitorem:
Et sparsum radiis suis, novam me
Gentis nomine Lunulam vetustae
Fecerat sibi, miseratque erris
Fulgere in decus aemulum parentum.
Fulsi lumine splendido parumper
Huic lux, vitaque: vita luxque et illi,
Gratus omnibus, omnibus suavis,
Queis fulgor meus hic, nitorque visus.
Sed me lumine non meo micantem
Auctor luminis ut repente missum
Terris intulerat, repente rursum
Terrris abstulit: inque puriorem
Lucem transtulit: et sibi propinquum
Plus haurire dedit sui nitoris
Ipso e fonte perennis ignis, et iam
Inter siderei faces Olympi
Accendit radio sereniore.
Heic iam splendeo Lunula innovata
Constantis fidei novella Luna.
Aeternum et liquida micabo flamma
Sidus sidere purius Dianae
Orbis clarior igneo orbe Phoebi.
Exstinctum male ne putes abisse,
Tu tristis pater, atque maesta mater,
Nunc iam luceo, nuncque vivo demum
Ipsa in lucis origine atque vitae.
Heic et vos diuturniora terris
Astra, perpetua astra deinde caelo
Exspecto, et maneo diem dierum,
Quo nos luminis auctor ille nostri
Sol noster, socias locum hunc sub unum
Conductis radiis, pare sque luce
Concordi faciet nitere stellas,
Caelum ut pluribus impleat sibi astris,
Semet pluribus et coronet astris.

GEntis incluta spes Monavianae,
Patris filiole incluti Monavi,
O tenelle puer, tener puelle,
Nunc iam nomine, reque dives olim
Pacis o Friderice, et o honoris!
Vive, vive puer, puer tenelle,
Cresce, cresce tener, tener puelle,
Ut sis nomine reque dives olim
Pacis o Friderice et o honoris!
Vive, cresce decus 'Monaviorum,
Subnatus decori Monaviorum.
Hoc optat pater, hocque mater optat,
Hoc sperat simul ille, et illa sperat:
Sed scit patruus, ac videt futurum
Jam fraterculus in polum recepti.
Pleni numine iam propinquiore
Divis additi uterque, uterque divi,
Successore novo invicemque laeti
Gaudent gaudia mutua, et suis te
Gratantur sobolem hanc, sibique fratrem hunc
Alter, alter et hunc sibi nepotem;
Felix augurium hoc, ratum sit omen!
Omen, auguriumve si, vel est si
Oraclum ptoius. Sit o sit ipsum
Quodcumque est, liquidum: sit usque quaque
Praesentis fidei atque veritatis.
Nec tu falle tuos puer tenelle,
Vanos argue nec tener puelle.
Sed nec fallere tu velis parentes,
Et nec arguere hos queas beatos.
Quin iam nunc properans gradus minutos
Annorum indole praevenire gestis
Sublimi indole mentis ingenique,
Sublimi indole et oris atque morum:
De te plura etiam spei benignae
Sponsu pollicitus benigniore.
Vive sic bone, sic puelle cresce,
Cresce sic puer optime atque vive,
Svavis pusio, suavium parentum,
Corculum patris, ipsa vita matris:
Patris filiole incluti Monavi,
Matris filiole inclutae Holzpecherae,
Gentis incluta spes Monavianae
Sic sis nomine reque dives usque
Pacis o Friderice, et o honoris.

VItae summa brevis beatioris
Ex sortis sapientiaeque lege
Musaei est titulus monaviani:
Musaei hic titulus Monaviani:
Secum vivere, longe abesse turba,
Gaudere innocua quiete: rerum
Abstinere alieniore cura,
Suis otiolum suum occupare:
Fortunam bene ferre utramque ubique:
Si quidquam est agere aut pati necesse,
Non spectare homines, Deum intueri,
Hinc caussam trahere, hinc opemque caussae:
Mortem perpete sic diu atque noctu
SEcum volvere cogitatione,
Peccatum magis ut magisque semper,
Ipsa sed minus, ut minusque semper
Vitetur, metuatur, horreatur:
Mundum et qualia quantacumque mundi
Magno pectore non habere magna:
Vita ista fragili ac laboriosa
Vitam perpetuam ac voluptuosam
Affectare magis: bonis caducis
Aeternum unum avido anteferre voto:
Cura corporis et brevis salutis
Longe postposita, imminere soli
Immortali ammae beatitati:
Sic se denique comparare totum,
Ut mens laeta prius libensque terreo
Quam vel libera vinculo evocetur,
Musaei hic titulus Monaviani est,
Musaei titulus Monaviani
Ex sortis sapientiaeque lege
Vitae summa brevis beatioris.

ROsa haec, rubere quam videtis hospites.
Ait prius fuisse candidissima:
Neque ullius decus suave lilii
Nequisse praeterire; seu coloribus
Opus foret valere, sive odoribus.
Et hoc negant, perenniculta Chloridos
Negare septa, triplicisque Gratiae
Roseta, Paesti amabiles et hortulos,
Paphonque et IdalI inclutum jugi nemus:
Ubi illa denique id coloris exuit
Decus prioris, et rubente purpura
Eburneas pudenter induit comas.
Venusque Cypria, o, Nemusque Cyprium,
Tibi hoc fuisse et esse cognitissimum
Ait Rosa ista, primulosque flosculos
Tuis stetisse dicit ante vallibus,
Tui imbuisse se fluore sanguinis:
Et inde mox supra albicantium gregem
Caput tulisse fulgidum: corallinae
Ut igneo micant rubore bacculae;
Simul tibi aspra spina fixerat pedem.
Neque ulla vota Florealibus Diis
Sibi esse facta, cum his abiret a rubis
Profecta in orbis omnis extimas plagas.
Sed haec fuere nunc honore perpetim
Vegetque proprio, vigetque honos tibi,
Nemusque Cyprium, o, Venusque Cypria.

SI boni quidquam attulissent Januariae Calendae,
Care Laurenti, mihi me carior sodalis ipso,
Illius partem tibi de more donarem recepto
Saeculi nostri, et fausto sub anni exordio recentis
Xenia haud ingrata iam nunc corde mitterem lubenti:
Sed boni nil attulerunt Januariae Calendae:
Nil boni. Quidnam ergo dem nunc aut tibi donare possim,
Care Laurenti, mihi me carior sodalis ipso?
Nil queo. Quidnam ergo flagitas vel flagitare possis
A Valentino, tibi ipso te sodali cariore?
Nil potes. Nil ergo do, nil ergo tu me flagitabis.
At tamen ne dem nihil, ne Januarias Calendas
Debito fraudare honore, consuetudinemque nostri
Turpiter migrare credar aevi: Do tibi ecce versus
Pauculos, duros, famelicosos atque claudicantes,
Aridos, mancosque, semitariosque et invenustos,
Ruris atri plenos atque plenos inficetiarum,
Tu cape hos. donumque, si quid esse Musas atque Phoebum
Judicas, non vile judica: et si quid requiris ultra
Praeter hos versus misellos, hoc chartaceumque donum;
Tot salutes accipe, ordiens quot annum luce prima
Sol coruscus verberat nivalis agri litorumque,
Litorumque montiumque arenas: quot magnum sub aequor
Primula adventu suo stellas abire cogit EOS.
Tot salutes accipe, et plures: ut aeternos superstes
Et revolvuntur vago caeli reciprocantis orbe,
Sanus ac felix mihi Divum benignitate vivas.
O vale et salve: vale usque perpete et salute salve
A Valentino, tibi ipso te sodali cariore,
Care Laurenti, mihi me carior sodalis ipso.

PHoebe Pater, mundi alme ocule, extima lativii orbis
Qui lustras curru moenia lucifero:
Phoebe usquamne aliquid Breslaea pulchrius urbe
A roseone aliquid clarius axe vides?
Dic Pater. at quidnam hoc? quid quaerenti aurea vultus
Lumina mi obscura nube repente tegis?
Hem video Tene o etiam clarissime lucis
Arbiter, invidiae noxia vis tetigit?
Hoc est, Phoebe: tuae lucis lux aemula pridem
Te urit, et hos urbis ferre nequis radios:
Illa tibi rutilo certans jubare, alto apice urgens
Astra, decus jubaris verberat acre tui.
Sed tantumne habet invidiae, ut vel nomen ad ipsum
Liventi obducas pallidulum os nebula?
Quin o auricomi genitor venerande diei,
Linque Indis priscae dissita claustra viae:
Et iam huc flecte rotas: heic deinceps incipe oriri,
Aut venit hinc nobis te sine clara dies.

IAm chelyn ad numeros aptabam et plectra, Monavi,
Et simul, ore ciens Phoebum: o unuc, Phoebe, mihi, inquam
Dignum exprome sacris si quid habes adytis.
Ille negat superesse aliquid: sic undique vates
Cuncti absumpse tuum in Scitum Heliconis opes.
Sollicito Musas: at Musae saepe vocatae
Teque tuumque aiunt linquere nolle animum.
Castalis fontes adeo: en, heic fontibus ipsis
Magna sitis; gutta et nulla liquoris adest.
Tum levis aura aures mihi personat: ito, MonavI
Quaere domum, Aonias qui petis, hospes, aquas.
Pro Phoebo ergo igitur Musisque ipsaque Aganippe,
Tu in Scitum mihi te suggere digna tuum.
Nam te dignum aliquid iam ubi quaeram, unum nisi apud te,
Te digna omnia qui te penes unus habes?

NOn Germanum ita germano Germanus amore
Diligit, ut fratrem tete ego frater amo.
Frater ego te fratrem, inquam: nam nomen Amici
Non in fraterno hoc mi sat amore facit.
Nec me tu colis ipse alio, nisi fratris amore,
Et tibi Amici etiam nomine amare, leve est.
Quin si fraterno est amor ullus maior amore,
Hoc tibi ego sum, hoc tu carus amore mihi es.
Sed non fraterno est amor ullus maior amore,
Ut sis tu mihi, sim carior ipse tibi.
Imo etiam fraterno amor hic est maior amore,
Quo mihi tu es carus, sum tibi carus ego.
Dii date, fraterno sit nomen majus amore,
Aut nullum hic noster nomen habebit amor.

DE Patria magni quondam certamen Homeri
Certatum Grajis urbibus acre fuit.
Haec ait, ille meus: meus est, contra altera clamat:
Quaeque alia et, dubia lite, reclamat idem.
De te etiam Musis ingens lis orta, Caseli:
Varniadesque suum Juliadesque suum
Esse volunt: neque te his illae concedere, alumnum
Illis et contra te hae rapuisse student.
Par fatum! sed dissi nile unum hoc: vi vus Homerus
Nulli paene urbi notus inante fuit:
At quis serus honos post fata secutus Homerum est,
Viventi iam nunc obtigit ille tibi.
Quanto igitur majus, clarum et carum esse ita vivum,
Maeonida tanto tu mihi maior eris.

Moeoniden olim civem adscripsere tot urbes
Quqeque sibi, atque hodie lis etiam haec dubia est.
Te quoque Juliades magno certamine Musae
Esse suum pugnant Varniadesque suum.
Fatum equidem geminum, sed quanto his maior habendus,
Qui Diis, quam populis qui movet invidiam.

Qui talis tantusque cluis, simul omnium ut in te
Omnia sint unum dona profusa Deum.
Qui tibi Naturae thesauro e divite cuncta
Quae constant aliis singula, solus habes.
O caeli augustum et cunctis mirabile monstrum,
Quo Natura suo victa opere ipsa stupet:
Floso Ausoniae, Nolaeque tuae auree Titan,
O utriusque decus deliciumque poli.
Ecquid ego nostro te carmine dicere tentem,
Carmine quem digne dicere nemo potest?
Non ego. Tu superas Phoebi ipsius osque chelynque,
Nec de te Musis hiscere posse datum est.
Quid mi igitur de te sit dicere, fors nisi dicam
Unum illud, de te dicere posse nihil?
Quod faciam. at tibi sit satis hoc, vir maxime, laudis
Laudari nullo carmine posse satis.

VIs multa paucis discere, hospes? hoc audi
PETRUS MONAVUS clausus hac iacet tumba.
PETRUS MONAVUS: sed sat hoc: sat audisti.
Jam pridem in illo quae fuisse cognosti.
Nam fama nulli muta, tuque non surdus.
Venerare tumbam: dic bene, hospes: et gaude
Rescisse et hoc heic, forte quod minus scibas.
Vix plura didicit paucioribus quis quam:
Vix plura quis quam paucioribus discet.

EN tibi versiculos, Daniel suavissime, nostros:
O maiorque meae pars meliorque animae.
En tibi: quos animi vero candore petebas,
Vero animi candore accipere haud renue.
Quod me poscebas, modo habes: ego nunc, quod eram haud sum;
Nec tamen unquam alius, quam sum et eram antea, ero.
Quid loquimur? verum. Fui in aere tuo hactenus; id non
Sum amplius: Et nunc sum, qui fui et antea eram.
Perpetuumque ero amicus in aevum candidus omne!
Tuque idem nunc es, qui antea eras, et eris.
Heus tamen: An vere, quod eram, nunc amplius haud sum?
Si dubitas; certo sic statues animo.
Qui dat, quod potuit; quod debuit, omne dedisse
Creditur: atque ego plus debeo, quam potui?

ITala quos tellus, quos mittit Iberia libros,
Quos dat Belgiaci nobilis ora soli:
Gallia quos edit, vel quos Germania, vel quos
Ultima vix noto terra sub axe parit:
Tempora vel quotquot nobis antiqua tulerunt,
Tempora vel quot quot nunc quoque nostra ferunt:
Heic licet uno omnes oculo perstringere, et uno
Congestos toto ex orbe videre loco.
Plena vides denso stipatis ordine libris
Omnia, et ad numerum non revocare potes.
At quos nec numerus certa sub lege coercet,
Tectaque vix spatio liberiore tenent:
Unicus ingenio et canis venerabilis annis
Wolffius, hos memori mente animoque tenet.

CLare Machaonii Antistes gregis, ipsa Patronum
Aris quem statuit diva Hygiea suis.
Ut te divini pandentem oracla Galeni,
Phoebigenum sancta conspicuum in cathedra,
Ut te audire mihi volup' est! tua ut enthea verba
Me juvat attonitis imbibere auriculis!
Saepe ego sic mecum, dum inhio tua dicta, Bokeli:
Dii, novus hic nobis unde Galenus adest?
Quam nihil huic illo, nihil hoc magis est simile illi!
Si fas, esse unum prorsus utrumque putem.
At quando id fieri nequit: aut priscum esse Galenum
Sed quoniam id quoque vix credi pote: tu tamen aevi
Pergameus nostri jure vocare senex.
Nam quisnam est, qui te neget hoc iam ipsi esse Galeno,
Hippocrati quod quondam ipse Galenus erat?

DA paullum mihi, Phoebe, tuam chelyn et tua plectra,
Freitagio digne ut carmina pauca canam.
Da pater: aut tua quando manum chelys haud decet istam,
Nec tua plectra istis conveniunt digitis:
Sume tibi paullum ipse tuam chelyn et tua plectra,
Freitagio ut pro me carmina digna canas.
Sume Pater: nam cui medicas largitus es artes
Ipse, illum digne tu nisi nemo cannat.
Quemque chely ipse tuis docuisti et ludere plectris,
Non alia hunc digne plectra chelysue canant.

HAeret mens animi, Bucreti: tene abeuntem
Hinc potius mittam, seu potius teneam?
Ut teneam mihi amor tam fidi suadet amici,
Quo nihil huic quidquam carius est animo.
Ut mittam, contra in patriam tuns admonet ardor,
Qua nil quidquvam isti carius est animo.
Sed mittam potius. Nam te heic pia cura teneri
Longius optatae non patitur patriae.
Sed mittam: teque hoc devoto in pectore clausum
Nunc licet hinc mitttam, perpetuo teneam.

SI desiderio lacrumae solamina praestant,
Ipse mihi do solamina et accipio.
At desiderium in lacrumas si solvitur ultro,
Solvunturque in desiderium lacrumae:
Quei desiderio lacrumae solamina praestent?
Unde mihi dem solamina et accipiam?
Nempe alternatim alterutrum alterutri, utraque utrinque
Ipse dabunt sibi solamina et accipient.

FErre equidem miserum, Bucreti: at vincere, contra
Felix, et quo nil clarius est, opus est.
Tu simul et vincis, simul et fers: scilicet ergo
Et pariter felix, et pariter miser es.
Quei vero id possit, mente haud queo prendere, ni fors
Nec felix, te ipso judice, nec miser es.

VIncendo fers cuncta, et vincis cuncta ferendo
Bucreti, passim et notus es his titulis.
Mira nimis tua sors: neque me hinc extrico, simul quei
Aut miser et felix, aut nec utrumque sies.
Longius id tamen ut meditor, tandem redeo illuc;
Aut neque mi ut felix, nec videare miser.
Aut misere ut felix, feliciter aut miser ut sis:
E numero quorum o verius ecquod erit?
Nil video. at nihil ut ne dicam, hoc denique dicam,
Et nullum esse horum atque omnia vera simul.

HActenus id dubium: miser an, felixne putandus
E scito, loquitur quod tua fata, sies.
Nunc mihi, Bucreti, claro se in lumine verum
Pandit, et obscurae diffugiunt tenebrae.
Fers equidem, et miserum ferre est: sed eopse ferendo
Vincis, et inde alto victor honore clues.
Ut sis ergo miser, cum hoctam sis nomine felix,
Quo mago fers, vincas ut magis atque magis,
Quis miserum ausit te, Bucreti, credere? dehinc te
Felicem potius dicere quis dubitet?

ORta dies caelo est: nostrae orta salutis origo
Qua fuit, et vitae spes rediviva novae.
Orta dies caelo est: generis qua gaudia nostri
Sunt nova, et est iterum pristinus ortus honor.
Orta dies cole est: veteris qua clauditur anni
Cursus, et auspicium surgit in orbe novi.
Sit precor orta dies: quae noctem e mentibus altam
Tollat, et a vitiis pectora pura ferat.
Sit precor orta dies: quae vel sine nube malorum
Prima heic felices inchoet orta dies:
Vel quae perpetuas aeterno tempore luces,
Primaque caelestes inchoet orta dies.

BUcreti, quoties paullo acrius intueor te;
Ah moriar, mea mens, te nisi demoriar!
Protenus exclamo. At subito et tu subjicis istud;
Ah peream, mea lux, te nisi depeream!
Bucreti, num istis quid amicius uspiam amicis,
Mors quibus alterius vita fit alterius?

NEC tu, o mi Wolffi, hinc prorsum indonatus abibis:
Pars tibi de nostris danda etiam una Rosis.
Sume has reliquias, quae pridem in vepre relictae,
Lectae hunc exiguum sunt mihi iam in calathum.
Queis ut odornon sit roseus; roseo potiorem
Aura potis nostri infundere amoris erit.
Post si forte Rosas meus hortus habebit; habebis
Messem ipsam cum ipsis postmodo reliquiis.

Rosas qui dare me putavi amico,
Quam dicent aliqui dedisse spinas!
Spinas horridulas rosarum inanes,
Nec vestigiola ulla sint rosarum!
Dicent: et merito illa posse dici,
Fors illis et acerbiora credam.
At quam non fieri vel esse spinas,
Ipsos, mi cupiam maligniores,
Spinis hisce meis acutiores,
Rosis hisce meis iniquiores!
Dicant me potius, minus maligni,
Spinam, sed tamen haud aculeatam,
Morsibus tamen haud feris iniquam:
Verum quae tulerit Rosas modo istas,
Qualescumque quidem hoc Rosas in anno,
Quae deinceps aliis Rosas in annis
Plures his ferat atque amoeniores:
Quas donare queam meis amicis,
Spinas quas nequeant vocare Spinae.

Has tibi dono Rosas, Memmi, si quid pote quisquam
Bis dare. Sed tamen en has tibi dono Rosas.
Illae alii ante datae, sed cum illo alio utier illis
Tu ex aequo ipse etiam, tecum aliique queunt.
Qui re unaque eademque simul dat posse fruisci
Pluribus, an non iis dat simul ille semel?

HAs quoque reliquias dono tibi reliquiarum,
Si dignae hae doni nomine reliquiae.
Sed sive indignae, seu dignae; tu cape, dignus
Messe ipsa, haud sordent si tibi reliquiae.
Quae tamen haud poterunt tibi non sordere, odor omnis
Quando has elliquit iam modo reliquias.
Reliquit tamen hos odor? an, quando ipsa rosarum
Messis nullam habuit vel minimae auram animae:
Reliquiis etiam his odor haud unquam infuit ullus,
Quod numquam fuit ut perdere non fuerit?

ME quod amas, amo te, Bucreti: at quaeso quid in me,
Sic ut amare velis, sic ut amare queas?
Ipse ubi me video, nihil est: melius meque nosse
Tu pote Acidalium es, quam ipsus Acidalius.
Nec meritum scio me quidquam, nec posse merei,
Ullam uti sim partem dignus amore tuo.
Sed tibi fatale hoc, ut ameris ab omnibus ultro,
Ipseque ut ultro omnes mutuum amatus ames.
Digni sint, minus an digni, curae nihil: unus,
Quotquot amas, dignos reddit amoris amor.
Hoc quoque idem, Bucreti, in me usque valebit: amoris
Et pretium solus stabit amoris amor.
Certe, si tibi, jure nisi a te dignus amari,
Nullus amicus erit, rarus amicus erit.

MIratur populus, Bucreti, nos ita junctim
Perpetuo, et tam arcta vivere amicitia:
Nunquam ut ab alterius latere alter, quidquid agendum
Alterutri, unguem adeo vel minimum usquam abeat.
Sed mirumne tibi id populum mirarier? haud mi
Hercle: nec est, mirum cur queat esse tibi.
Hoc potius mirer, si non miretur amorem
Mirificum hunc, miror quem ipse etiam, populus.
Mentior. et certe id quoque miror, vivere nostrum
Mirari usque adeo qui pote sit populus:
Cum populus te ille omnis amet, neque nemo sit, opter
Quin ita tecum arcta vivere amicitia.
Fallor, an id modo mirantur, tam me esse beatum,
Cui quod avent omnes, unico habere datum est?

Dum tu Sarmatica lentus regione moraris,
Quo, me deserto, heu, sors tua te abripuit!
Me mea sors alias etiam traduxit in oras,
Cornelio cordis cura dolorque mei.
Invida sicne igitur Dea nos dis spernere quivit,
Tam procul a vita ut vivat uterque sua?
Ah! ego triste mei desiderium Cornelii
Ferre queam? ah! possim has ferre ego dividias?
Tene ego mi Corneli unquam dehinc cernere, tune
Dehinc poteris vultum cernere Acidalii?
O superet spes illa, feram quod ferre necesse est:
Spes ea sit, potero ferre, quod haud potero.
Tu quoque fer: prae oculisque tibi simulacra mea usque,
Seu; (quod Dii nolint) seu revidebis, habe.
Ipsa tuam effigiem eque oculis animoque fideli;
Hoc erit, aut illud; numquam abiisse sinam.

Animitus ego te amo, animitus et amor ego tibi:
Tibi sum animula ego tua, mea tu es animula mihi:
Tuum animum habeo mihi, veluti tibi meum animum habes,
Quid, animule mi, igitur inanima tibi mea manus
Avide ita petitur? eane librum in inanimum hunc
Dare pote melius erit aliud? an anime aliquid
Alibi potius habeo? quo ego neque video, neque
Scio, neque dare tibi queo melius. At age ageiam
Cape tibi modo, quod habeo reliquum, uti sat habeas:
Capiam item ego mihi tua. Tua mea, mea tua dehinc:
Neque tuus eris, ego neque meus ero. Meus eris
Tu, ero tuus ego. Satin ita tibi fit? an et aliud
Cupis? ego tu ero, tu eris ego. iam age, quid ubi superest?

Quem schola tot tenuit, schola non schola, sed labor, annos,
Nomine decepit perpetuumque suo:
Hunc bene calcato tandem de pulvere raptum
Transtulit in veram Mors requieta scholam.
Otiaque a longo tribuit iam certa labore,
Laeta per aeternos semper agenda dies.
Omnibus a curis securus ut usque quiescat,
Inque ipso celebret Sabbata festa DEO.
Quod tumulo heic inscribo tuo, extremumque brevi nunc
Manibus officium carmine solvo tuis.
Tu salve aeternum atque vale: et solennia grato
Haec a discipulo dona magister habe.

Quicumque es, hospes, scire te mecum hoc juvet:
Hac, quam premis, terra ille premitur mortuus,
Qui vivus aetatis bene actae tempore
Transgressus ultra jubilei saeculum est.
Hac, quam premis, terra ille premitur mortuus,
Qui deinde vitae conjugalis tempore
Transgressus ultra jubilei saeculum est.
Hac, quam premis, terra ille premitur mortuus,
Qui denique officii docendi tempore
Transgressus ultra jubilei saeculum est.
Quicumque es, hospes, scire quem mecum hoc juvat
Mecum precari te quoque hoc pariter juvet:
Ut quimodis tot jubilei saeculum
Exegit inter falsa mundi gaudia,
Heic peragat inter vera caeli gaudia,
Unum perennis jubilei saeculum.

Auditor tibi rarus esse fertur
Herlici: neque id esse item tibi aegre,
Sit minorum uti gentium magistris.
Mirer? nullus ego. quid? an quoque illi
(Scis dictum Sapientis acre et altum)
Pauci non sat erant suum librorum
Lectores, satis unus, immo nullus?
Macte istoc animo! et perinde ut ille
Solus, lector erat frequens sibi ipse:
Auditorium eris frequens tibi ipse.

ITe versiculi mei, videte
Wolffius quid agat: memorne nostri
Vivat et valeat, videte: tum dein
Videndus mihi quando sit, rogate.
Ite versiculi mei, et redite
Actutum, neque vos mora ulla tardet.
Sed, statin' male na i adhuc? quid hoc est?
An non ibitis, impigri videre
Wolffium? mihi quem videre non est,
Quemque nescio quando erit videre:
Quem vobis, nimium hercle sic beatis,
Non tantum dabitur videre, sed quem
Compellabitis ipsi et audietis,
Felices magis o magisque me ipso.
Et statin' male nati adhuc, fruique
Tanta rennuitis beatitate?
Quin ite. at video modo o miselli
Mei versiculi haesitationem.
Tanto tempore Wolffium meum non
Vidistis, neque Wolffius meus vos,
Amplius modo Wolffium ut meum non
Noscatis, neque Wolffius meus vos.
VVOlffi, quid caussae esse rear, quod nunc ita raro
Tam tibi amatum illum visis Acidalium?
Toto mense semel vix das te posse videri,
Totque potes sine me transigere usque dies.
Quid rear. haud mutata fides, haud candor, et illae
Devoti nobis simplicitas animi.
Dii procul hoc. Cur te adspectu tamen, optime, nostro
Subtrahis? et reliqui turba sodalitii
Ore tuo semper fruitur, quam me male spreto
Assiduo sectare inque diem inque diem.
Quam voveo, potius me sic secteris, ut illos
Avaque fide intere a me colis hosce colas.
RArum semper ego te, amice Wolffi,
Putavi, et merito putavi amicum:
Cui parem reperire non sit usquam,
Cui parem tulerint nec ulla secla,
Sint latura parem nec ulla seela.
Putavi merito te amice talem.
Nunc magis merito puto et putabo;
Raris omnibus esse rariorem
Te, rarissime amicule, unicum unum.
Omni cum liceat tibi esse mecum
Die, cum liceat vel omni in hora,
Momentis vel in omnibus venire,
Assidere mihi usque, colloquique;
Toto mense mihi semel videris.
IDem es, qui pridem fueras, Wolffi, et tamen idem
Ut sis, certe etiam mi esse videre alius.
Qui pote? non equidem id capio, video tamen, aut mi
Sic saltem videor te esse videre alium.
Et videor saltem. Sed tu nihilominus idem es
Qui modo, quam fueras, iam esse videre alius.
Quei vero id fiat, Wolffi, haud video hercule, cum nunc
Tam raro videare, idem aliusue, mihi.
Idem es, non alius, quam qui Wolffi ante fuisti:
Sec nec eundem unquam, nec video te alium.
VIcinus meus es, manuque Wolffi
De nostris pote tangier fenestris.
Quis non invideat mihi, putetque
Horis omnibus esse me beatum,
Juncto cui liceat frui sodale?
Tam longe es mihi, quam meus tuusque
Hinc Cornelius est mihi tibique,
Qui nun lentus agit procul remota
Crudorum in regione Sarmatarum.
Non conviere, nec videre saltem,
Non audire licet: nec urbe tota
Quisquam est tam prope, tam proculque nobis.
Migrandum est mihi longius vel a te,
Migrandum tibi longius vel a me.
Vicinus tibi sit vel inquilinus,
Wolffi, qui te adeo videre non vult.
DE Wolffi dubitare animo scelus; ipsius in me
Desinet, ipsus ubi desinet esse, fides.
Ille tamen fidus, dum se negat usque videri,
Fructu me fidae privat amicitiae.
Quo mihi tanta fides, si te careo interea ipso?
Sat fidei pridem est, non sat, amice, tui.
ME sine tot luces potes exigere, optime Wolffi,
Nulla sit adspectus ut tibi cura mei?
Dure nimis, Wolffi verum hoc? Tot lucibus ergo
Nulla sit adspectus et mihi cura tui?
Non ego tam durus; qui te sine lucem adeo unam
Vivere, non horam sum pote vel minimam.
Ergo agedum ne dulce tuum os mihi subtrahe, Wolffi:
Mitte tuos oculis hisce negare oculos.
Si te nulla mei juvat oris gratia; saltem
Me juvet usque oris gratia grata tui.

Ecce Cupido, Cupido sacri sacer auctor amoris,
Pectora qui unanimis bina jugas animis.
Ecce Cupido, hunc Dornmannus tibi donat Olorem,
Huncque tibi en alium donat Acidalius.
Qui te juncti ambo perque aethera, perque solum omne,
Qua lubet ire, agili remigio usque vehant.
Accipe: daque vicissim, ut qualem utriusque avis ala
Candorem niveo fulgere honore vides:
Talis nostrum utriusque in fido pectore semper
Eniteat, seu res prospera, seu crepera.
Utque ii dehinc parili accipient juga jugia collo,
Fors parilique ibunt Elysia arva pede:
Hisce ita corporibus sedeat mens una duorum
Perpetim, et Orcivum juncti ineamus iter.
Alterutrum at si forte Charon modo tollere amabit,
Functus adhuc vivi in corde superstes agat
Donec et hunc Hecate vocet; una ac sede reponat
Ambo, unum-duo qui usque ante obitum fuerant

SPemne aliquam sperare jubes, Gryphi? an te etiam ipsum
Deseruit tacito spes fugitiva pede?
Non ita, non, inquis. Quidnam ergo denique? spera
Porro etiam. At quam diu? numque bono cum aliquo?
Sic erit. Ah quid, erit? si non est. Nullus ego! heimi,
Hei misero! cui spes tam procul: illa meae
Unica vitae anima atque animae rursum unica vita!
Vita quidem: at vivi nil nisi somnium iners.
O potius quam sic vigilantem emortua spes me
Insomnis somni ludat imaginibus;
Mors ades, et ferreo me sopitum hinc age somno
Tum mihi securo nec erit sperare necesse:
Et sperare nihil, maxima laetitia.

SI qua super misero spes ulla est, optime Gryphi,
Optima uti sperem vel bona certa, jube.
A si nulla super misero vel specula, deinceps
Pessima uti metuam, vel mala certa, mone.
Utrumque id fidei tuae erit, ne fallar utrinque,
Grandia vel sperans, vel metuens gravia.
At si nec scibis; sitne an non quid super: uno
Id quoque me verbo, quo sciam et ipse, doce.
Nam tu si nescis: dein quid sciam ego? imo sciam dein,
Sperandum haud frustra, nec metuendum aliquid.

VIs tibi dem numeros, Braschi: atque haud nolo ego. sed quos
Dem numeros, placeant qui tibi, quique mihi?
Nec mihi quos libeat, nec quos tibi fas dare tali,
Invenio innumeros dum excutio numeros.
Nec tamen et dandum nihil est. quod si tibi nil dem
Hoc praeter, quo nil dicc dare, an dem aliquid?
Certe aliquid. Tuque hoc aliquid tibi sume, nihil ne vel
Dem tibi, neque adeo tu tibi nil capias.
Sed fallor, quanquam hoc aliquid quoque non capis, an
Antea habes, absque hoc non uti nil habeas?
Certe absque hoc aliquo haud aliquid. verum hercule multum,
Ni ipsus ego tibi sum nil, nihilove minus.

Qui Venerem Sophiae dixit pugnare, quid? an non
Hunc pugnare putes et Veneri et Sophiae?
Nimirum tu, Jane, putas, qui iam studio uno
Castra colis Sophiae et castra colis Veneris.
Et verum tu Jane putas, recteque geris rem:
Nec modo rem recte, prospere eam imo geris.
Felix imo etiam, imo et felicissimus audis,
Temporis uno et eodem unicus articulo
Qui tibi Sponsam animo Sophiam ipsam jungis, et idem
Sponsam ipsam ducis in thalamum Venerem.

HAnc tibi do dextram, cum dextraque hunc animum do
Christophore o cordis mutua flamma mei.
Et satis hoc tibi sit. nam quae tibi munera poscas
Plura dari, totum cum hunc habeas animum?

Munera me poscis: contra te munera posco,
Cura recens animi, candide Petre, mei.
Munera quae donem, et contra quae munera dones,
Grata mihi pariter, nec minus apta tibi?
De me: nil habeo, nec durae injuria Sortis
Me praeter, quidquam mi reliquum voluit.
De te: nil aliud, quanquam Fortuna benigna est,
Te praeter solum, dulce mihi video.
Ergo ut digna tamen capiamus munera uterque,
Poscere quae libeat, solvere quae liceat;
Te posco mihi: Tu si vis ita, me tibi posce:
Te mihi si dederis, me tibi sponte dabo.

Quam petis ecce manum hanc: animum vis? hunc quoque dono:
Virtuti et sanctis qui sacer Aonisin,
Iis quoque sacratus simul est, quicumque feruntur
Virtuti et sanctis esse sacri Aonisin.

VIle tibi reddo, mihi qui non vile dedisti.
En cape, ne donum vile tuum faciam.
Magnus amor certe, minus ut sit pignus amoris:
Majus at hoc a te, nec tamen ille minor.

SI fatis dolor ipse meis par esse, dolori
Si lacrumae, lacrumis si pote sint numeri:
Et dolor et lacrumae et numeri mihi solum opus, una
Cura dolere mihi, flere sit, et canere.
At fatis neque par nostris dolor esse, dolori
Nec lacrumae, lacrumis nec pote sunt numeri.
Ergo quid deleam, aut lacrumer, cantemve, fatigans
Corda dolore, oculos fletu, animum numeris?
Sed tamen hoc doleo et lacrumor cantoque fatigans
Corda dolore, oculos fletu, animum numeris:
Quod fatis neque par nostris dolor esse, dolori
Nec lacrumae, lacrumis nec pote sint sint numeri.

ME tibi iampridem, memet WILBRANDE, meumque
Donavi aeterno junctus amore animum:
Et tamen e Roseis abeuntem desubito hortis
Carmina vis memores pauca dare in tabulas.
Quid censes? ita versiculos et inania verba
Poscis, nec satis hoc esse putas, quod habes?
An quod habes, nescis? an nunc discedere prorsus
Et totum fugere hinc credis Acidalium?
Nullus is hinc fugiet manet aeternumque manebit:
Parsque tibi nostri maxima perpetim adest.
Tu quod habes, quod adest, retine: et satis esse putato,
Nullaque dehinc petito carmina. Si facies;
Redde quod ante dedi, quod habes, quodque adfore dixi:
Et vel mille adbo deinde tibi numeros.
Aut si illud quoque non gratum est; hoc poscere cessa.
Fallor, an id quod haves, dum nego, carmen habes?

Quod modo, vix-quanquam in spacio-dum puberis aevi,
Vitam adeo dixi, JANE, mihi esse gravem:
Miraris, caussamque ab amico exquiris amice,
Voci tam crudae non sat habens fidei.
At tu immaturum, verum tamen accipe verbum,
Nec fluxisse mage hoc serium ab ore puta.
Sic mea res. una et cur nolim vivere, caussa est,
Quod caussae mihi nil, vivere cur cupiam.

TUne meam mellite puer tibi vis quoque dextram?
En cape. at e dextra quid mea amabo boni?
Multum, inquis: tuque ipse adeo meus hinc mihi dextram
Dum dis, te mi una, ut do tibi me ipse, dabis.
Ha recte. neque me tibi denego. Sim tuus, ut tu
Vis meus esse: Et amo te quoque, mie ipse ut amas.
Sed dextram hanc quotiens teneris spectabis ocellis,
Mi Friderice, haud iam te reputa esse tuum.
Te mihi cum dederis, meus es: neque adultior esse
Is renues, cupies juris ubi esse tui.
Te captum semelhaud ullo dehinc tempore mittam,
Corde tuum me tu firmiter usque tene.

FEstivum quod me memini olim audire puellum.
Cauponem in mundo summum agitare Jovem.
Ille hominum secla omnigenum late, ultimus orbis
Qua patet, hoc communi excipit hospitio.
Ille alit, ille cibum curat cuique, ille propinat
Cuique suum, vitae in quo modus est, cyathum.
Sed ne, hospes, sperato merum merum Ibi haud sapor unus,
haud color est: mixta et turbida cuncta bibes.
Nunc in laetitiam te animabunt dulcia, nuncte
Pocla in maerorem tristia dejicient.
Sic est, quod miseris modo, mox felicibus, inde
Rursum etiam miseris dulcacidum aevum agitur.
Sic sunt, cella Jovis quae vina dat; ipseque semper
Miscet ita, et variis diluit omnia aquis.
Scilicet an non hoc Cauponum est? sed miseri nos,
Quos bibere ille etiam cogere Caupo potest!
Cogitque eternum, e duro neque mittit abire
Hospitio, nisi nos cum ipse bibendo necat.

NEmo hodie in medica felicior arte, sibi quam
Vitam qui aegrorum morte Morillus emit.
Hunc o consulite aegra cohors: propere illus alma
Morborum omne genus effugietis ope.
Quae tangit semel, interfectis corpora morbis,
Mortemque et morbos amplius haud metuunt.

NOn culpas hominum, Sabelle, quenquam.
Verum hoc. et tibi ea una vera laus est.
Sed rursum haud alium, Sabelle, quenquam
Laudas, te nisi solum, et unice unum,
Laudes absque modo usque et usque transfers.
Ut non quenquam igitur, Sabelle, culpes,
Dum te unum modo prodigo ore laudas;
An culpas alios magis Sabelle,
An vero potius Sabelle laudas?

REligiosus homo es: plebs cuncta id Pontice novit,
Nec prae te usquam alius religiosus homo est.
Quicquid agis quocumque modo quo tempore cumque,
Ne quid agas nulla religione, caves.
Res bona, si semper tam sancto corde fuisti:
Verum te olim aetas longe alium loquitur.
Tum tibi per fraudem rapere undique quidaque, nec ipsis
Nulla fuit sacris parcere religio.
Nunc bona, nulla olim quae religione parasti,
Tangere summa tibi Pontice, religio est.

BIs sex annorum et ter ternas, Papile, vulgo
Te numerare aiunt iam modo Olympiadas.
Nec tuus incessusque habitusque et forma reclamant,
Cernere iam obstipo is qui silices capite.
Qui tamen est, quod in hac tam grandi aetate, nihil dum
Pingit nigrantes nix tibi cana comas?
Nescio an id certe est quod rumor sibilat, in te
Papile, candoris usque fuisse nihil:
Nuncque ipsos, ne vel minimum candoris haberes,
Canitiem haudququam admittere velle pilos.
Sed certe hoc ipsum est. namque en canescere tandem
Dum metuunt, spernunt se a capite et fugiunt.

BAssam perlepida illam et eleganti
Forma, Galle, juvenculam putabam:
Nemo et visa aliter putare possit.
At tu, qui meliusque veriusque
Judicare potes, cui illius res,
Totaque, intus et in cute, ipsa nota est:
Tu ducis vetulamque anumque Bassam,
Et credi tibi Galle vis, quod ipsa
Forma pernegat usque et usque Bassae.
Credam. Sed ratione dic tamen qua
Credi tanta potest senecta Bassae?
Contra Galle refers. Mea illa Bassa
Annos iam tot habet juventa in ipsa,
Virginem ut meminisse non aveat se.
Ha, Galle, ha! ratione si quidem ista
Tuae aetas erit aestimanda Bassae:
Nunquam tu juvenem tuam ipse forsan
Vidisti aut meministi habere Bassam.

MAgnus es in vulgo Fanni: me vulgus iniquus
Despicit et duris vocibus exagitat.
Magnus et hic tibi honor, nec ovas vulgariter illo,
Sic ut honore parem neminem habere putes.
Tum quoque me gaudes lacerari a plebe cavillis,
Et gravius nulli dedecus esse putas.
Scin'quid ego interea mecum? mihi gratulor unum id
Fanni, tam vulgo displicuisse tuo.
Cogito et hoc: tam mi male per convitia popli,
Quam bene per laudes verbaque honora tibi est.

SEu leve basiolum, levius seu basiolo quid,
Seu paullo potius quid volo basiolo:
Nina, negas subito, vultuque austera minanti,
Acibus et verbis me procul esse jubes.
Ah ten' tam duram misero? sic perdere amantem,
Usque adeo et rigido te juvat esse animo?
Parce precor: stabile et quoniam, mihi cuncta negare,
Tandem etiam o totum hoc, Nina, negare nega!

SIc est, Naevole: cum tua illa primum
Vidi carmina, nec honum Poetam
Verus te potui vocare censor.
Et malum timui tamen vocare.
Per lusum ergo ibi tum jocumque, vatum
Dictus es mihi pessimus bonorum.
Indignaris ut audio, levemque
Fers parum leviter jocum et moleste.
At iam, Naevole, paenitet: recanto,
Censuramque meam auctor ipse damno.
Serio tibi dehinc loquar, meamque
Mentem, ut sentio, serio fatebor:
Non vatum mihi pessimus honorum
Posthac, verum eris optimus malorum.

BElla tua est sperata: id tecum aio Attale. verum hoc
Miror, si certo haec bella futura tua est.
Scin' quot eam claro juvenes de sanguine sperent?
Haut, puto, te tantis praeferet illa procis.
Subridens, nihil heic, inquis, scio adesse pericli:
Illa mea est, sperent ut reliqui usque suam.
Nilest, quod dubitem: mens tota illius aperta
Intimaque uni adeo iam mihi cuncta patent.

LInguam nemo putet tibi esse Rulli,
Cum doctis quotiens quid est loquendum,
Quod doctum probet et probet disertum.
Dete res ubi fert loqui (sed usque
Dete, res ubi fert, ubive non fert,
Tam prompte loqui et his videre et illis,
Linguacissimus omnium ut puteris,
Linguam et nemo putet sibi esse Rulli.

PAetule formarum spectator es unicus unus,
Nec nisi judicio est pulchra puella tuo.
Tum quaecumque tibi pulchra est, venerare colisque,
Nec paene est, quae te non quoque mutuum amet.
Una est in reliquis, quam nec pulchram esse, nec ullo
Aut colis, aut dignam ullius honore putas.
Nescio quei cum aliis non convenit heic tibi: nec te,
Credo, tui heic acies deficit ingenii.
Certe ob formam aliis tanto est in honore, uti proni
Ante illam flexis se abjiciant pedibus.

DI male te perdant rosci. quid te mihi iactas
Assiduo, et totiens exanimas miserum
Laudibus illautis, quas aegris auribus usque
Audire aeterna est carnificina mihi?
Desine magnifice nugari, aut me mihi misso
Dehinc alios, tua queis facta loquaris, adi.
Sed me unum retines, et si fugio usque reprendis,
Et tua de te uno lingua tacere nequit.
O utinam aut mutum te rosci, aut numina surdum
Me faciant, tu ne me totiens facias?

PEnsum maritum flagitans maritalem
Uxor subinde ipsa meridie noctis
Palpante dextra suscitabat et voce.
Ille oscitans arrigere nec valens quidquam;
Solvendo, ait, iam non sum. Ibi haec, bonis ergo
Cede, inquit. Appello, miser statim subdit.
Rursum illa; at appellare non licet noctu:
Vel solve, vel sit, qui vicem tuam solvat.

NOn ego culpo meis quenquam sermonibus, inquis
Chorrile; et hoc uno nomine vir bonus es.
Sed neque quenquam, unum praeter te, Charile laudas,
Rursumne hoc igitur nomine vir malus es?
Quei tamen et bonus et malus idem, Choerile, vir sis?
Certe nec malus es, Choerile, nec bonus es.

Cum nullam esse fidem dicas mihi Calve; quid a me
Quid totiens certam poscis inique fidem?
Cum mihi nec credas quidquam, nec credere possis,
Efficere, ut credas, qua ratione queam?
Hoc cape chirographum, dextrae inviolabile pignus,
Signa in quo fidei do tibi certa meae.
Nunc igitur credis mi, et credere posse fateris,
Nec dubitas veram rite dedisse fidem.
Quid dicam? Non huic, fidei qui certa fidelis
Signa dedit; deerat sed tibi, Calve, fides.

Tamque, inquit, fluida est mihi vena, ita Apolline dextro
Mi sine cura omni carmina suppeditant.
Mirer Pompilium aut dubitem? Credo hercule, quando
Auctorem mi ipsam rem ipse dedit totiens.
Miror item: innumeris quoniam visus mihi nullus
Vel modus est, vel pes, vel caput in numeris.
Et quidni innumeros numeros se fundere iactet,
Cujus tam extra omnem sunt numerum numeri.

Repperit: ad coenam nempe venit Canii.
Mirum id, cum Canio vivat non lautius ullus:
Coenare at laudes nemo cupit Canii.

NOn Vatem nego te, nec es negandus
Traule: at hercle neque id potest negari,
Vere olim mihi dictum et haud maligne:
Vatum te esse modo infimum bonorum.
Tu negas tamen, et tibi invideri
Clamas, cui potis in videre nemo est.
Verum hoc si invidia est, vocare vatem,
Imum et dicere, Traule, te bonorum:
Hoc sit judicium quod et probo ipse,
Et nemo improbat eruditiorum:
Absque omni invidia vocare vatem,
Summum et dicere, Traule, te malorum.

Cum sine chirographo credas, incredule, credi
Posse nihil, credis hoc sine chirographo?

DIxi te Venerem, atque ultra ipsum Amathusidos orbem
Te evexi lepidis Quintia carminibus.
Dixi maiorem te Cypride, Quintia, per me et
Pastoris Phrygii futile judicium est.
Digna mihi tanto quae praemia nomine reddes,
Quintia? da saltem ut in te habeam Venerem.

QVid tot criminibus, rabiosae fulmine linguae
Femineum incessis, Brusce proterve, secus?
Desine clamorem. nam quo convitia tanta?
Unum pro cunctis sat tibi criminibus.
Uno hoc nil gravius, quo uno simul omnia dices:
Te talem genitrix femina quot tulerit.

DIvini mentem Theophrasti iactat habere
Trollius, aureola clarus ab arte senex.
Jactat Trollius, et credit plebs inscia: rident,
Queis vel aceti acri in pectore tantulum inest.
Rideo ego cum illis: merito. nam qui Theophrasti
Mentem habet, an quaeso mentem habet ille suam?

MIramini, Cives, ubi ille paullo ante
Tantis abundans opibus, omnium sed nunc
Extreme egens, tam subito ad incitas actus,
Tam divitem perdiderit Chrysalus gazam?
Decoxit: at non quomodo solent vulgo.
Arte ipse, non luxuria et otio turpi
Rem fregit, in fornace Chymica magnis
Sese occupans laboribus diu noctu.
Mirum sed id quoque per laborem et artem quei
Sit pauperatus, ceteri unde ditescunt?
Nequit esse mirum hoc: ars enim et labor solus,
Studium unicum fuit usque Chrysalo vestro,
Ex aere fumum facere, rursum et e fumo
Facere metallum, operae reciproco anfractu.
Itaque aureos grumos sibi nitelasque
Dum quaerit e fornace, quidquid infelix
Habuit bonorum, percoquendum avaro igni
Projecit, et damnavit improbo fumo.
Nunc e favillis eque cinere carbones
Legit nigrantes pro nitente thesauro.

NUllius paene ingenii dixti esse, superbe
Quod iam annos plures, Olle, minaris opus.
Credo equidem: et dubitat nemo, quod cuserit Ollus,
Olle, fore id vere nullius ingenii.

DUm te oculis mage amare suis se blandia dicit;
Dum, mi ocule, assidua voce tibi ingeminat:
Sese oculis mage amare tuis te Blandia cogit,
Et, mi ocule, aequali voce sibi ingerere.
Inde his blanditiis blandum te ut blandia fecit,
Maxima fert blandis praemia deliciis.
Muneribus mox laeta; ocule o mi, omi, inquit, ocelle:
Usque tibi et solitas blanditias iterat.
Hille nihil sentis? non te sed munera spectat;
Non oculis capitur Blandia, sed loculis.

CUi mea forma placet pariter, formaque placere
Qui mihi, formoso candidus ore, studes:
Victus ut es veluti forma, sic me quoque forma
Vincere, formoso callidus ore, queas:
Hoc tibi transmitto, juvenis formosule munus,
Munus et ut capias Thermionilla precor.
Munus vile quidem, sed quo magis utile nullum
Aut possit votis aptius esse tuis.
Formosus cupis esse, cupis formosus haberi:
Ut sis, hac formam conciliabis ope.
Ut placeas mihi, conaris: conare, placebis:
Ut capias, tendis retia: tende, capis.
Tende, capis: formaeque novo, quem quaeris, honore
Me vinces, quae te viceram et ipsa prius.
Vinces me: aut potius, quando hoc me munere vinces;
Me vincam, quae te viceram et ipsa prius.

HIne oculi? per quos vibrans sua spicla Cupido
Saeva meis fixit vulnera pectoribus?
Hosne oculos mihi vita negas, e lumine quorum
Haurio grata meis pharmaca vulneribus?
Hosne oculos ego ferre queo, de nectar? quorum
Attraho dira meis pabula vulneribus?
Fatales oculos! qui vulnera, quique medelam,
Atraque dant laesis toxica pectoribus.
Tu tamen hisce oculis quae me perdisque juvasque,
Perde juvaque tuis me, mea lux, oculis.

Lux mea, quo tam mane? Mane: nondum orta refulsit
Diva polo in rutilis Leucothoe rotulis.
Sic ego: sic mea lux. Abeo. iam praescia lucis
Clarisono cantum gutture dat volucris.
Haec monet Auroram Tithoni abscedere lecto;
Nos Aurora torum deseruisse monet.
Tantum ait, exsiliitque toro: simul aequore ab alto
Aurora avidulas visa referre genas.
Ast ego. Sis Aurora aliis, sis aurea lucis
Mater: mi noctis flebilis es genitrix.
Lucem aliis Aurora feras; Aurora tenebras
Fers mihi, dum lucem cogis abire meam.

HAnc sertam Rhodoclea tibi pulcherrima mitto,
Ipse meis tibi quam composui manibus.
Lilia sunt, roseusque calyx, suavisque anemona,
Sunt cum Narcisso pallidulae violae.
Hacornata comas animum depone superbum:
Floret ut haec, flores: ut perit illa, peris.

Usque negat se ardere Melissias ipsa: sed ardet:
Hoc facies multis usta docet facibus.
Hoc gradus instabilis docet, hoc vagus oris anheli
Spiritus, hoc trepidis moti oculi ciliis.
At vos illam acres Paphiae genitricis Amores
Urite, donec Amo, donec Amo ingeminet.

MAeonin ut vidit Juno, viditque Minerva,
Utraque continuo his vocibus insonuit.
Ne iam nudemur; sat pastor is arbiter unus:
Judicio formae turpe bis excidere.

LUmina Junonis tibi sunt, tibi dextra Minervae,
Sunt Veneris mammae, sura tibi est Thetidos.
Qui videt o flix! qui te audit, o ille beatus!
Semideus sed amat; sed qui habet, ille Deus.

TErnae sunt Charites, ternae Horae: ac me quoque triplex
Femineo torquet saevus amore furor.
Ipse et Amor ternos capit artus, ceu ferus in me
Perdere non unum sed tria corda velit.

IGnem ipsum si quis cupis urere, sive quis igne
Expetis exstinctas rursum animare faces:
Huc age, ab hac anima flammam rape: Namque mihi intus
Flagrat multifidis cor trepidum faculis.

NE lacrumis speres, Telembrote, flectere Amorem:
haud paulla vehemens stinguitur ignis aqua.
Uno auro mollescit Amor: nam tum nec in undis
Deperiit, natus cum fuit in pelago.

PRole et luce carens, prolem lucemque precatur
Femina: sollicitis et potitur precibus.
Mox etenim prolem parit, et sub tempore eodem
Lucem haurit, sanis perfruiturque oculis.
Duplex auxilium hoc uni attulit Artemis una,
Dans oculis lucem, dans utero subolem.

NOn amor is vere est, si cui bona forma puellae
Ridet, et intentis si appetit hanc oculis:
Sed qui deformem videt, atque Cupidinis aestro
Percitus insano deperit illam animo:
Ille amor, ille ignis vere est. Nam forma decora
Et stultos pariter permovet et sapidos.

LUx mea si citharam sumit, canit aemula carmen,
Terpsichore argutis quale canit fidibus.
Lux mea si in grandes assurgit voce cothurnos,
Melpomenae tragicos par ciet ore modos.
Lux mea si forma certet, formam ipsa Dione
Vel Paride Idaeo judice non fuperet.
Lux mea: sed taceo, ne te o Ariadna, Lyaeus
Mox Ariadnaeos transferat in thalamos.

TRiste mihi ulcus amor: sanies fluit ulceris uda
Lacruma, nec siccum vulnus habere datur.
Nec sanare malum quisquam potis: ipse Machaon
Nil profecturis pharmaca det manibus.
Telephus, en, sum Nympha: mihi esto fidus Achil. les,
Quaque dabas forma vulnus, opem referas.

Iurabam, mea lux, procul a te solus abire
Hinc ad bissextam, o Juppiter! usque diem.
Sed miser haud potui: et saltem lux altera venit,
Et procul o procul est lux decima: heu procul est!
Tu mea, posce Deos, perjurus ut ipse reorum
Ne memores referar continuo in tabulas.
Meque favore tuo resove, ne hinc inde flagellis
Torquear infelix: hinc Superum, inde tuis.

QVi prius in viridis jucundo vere juventae
Duro animo, Veneris dulce jugum renui.
Hactenus a iaculis qui vixi illaesus Amorum,
Cypri, fere canum, en, nunc tibi dedo caput.
Suscipe me et gaude. doctam mage namque Minervam
Nunc superas, pomo quam prius Hesperidum.

SEdi inter binas solus mediusque puellas,
Hanc illarum adamans, isti adamatus ego.
Sed me adamans me attraxit: ego rursum ut tacitus fur,
Clam rapui alterius basiolum a labiis,
Vicinae fallens oculos: ne me incita zelo
Carperet, aut penitus rejiceret miserum.
Hinc dixi commotus: Amari triste, ut amare est:
Utque amor hic geminus, paena mihi haec gemina est!

OSaevum hoc desiderium, precor, Heliodorae
Tolle Amor: en supplex fit mea Musa tibi.
Obsecro per tua tela, alios indocta ferire,
Sed nimis heu pectus docta ferire meum.
Quod sime occides; versum hunc mea fata loquentur:
Ecce trucem caedem, en hospes, Amoris opus.

PRaedico crudelem, crudelem praedico Amorem,
Jam iam etenim summo mane toro exsiliit.
Dulcacidus puer est, et garrulus, est celer alis,
Risum amat, est audax fert humero pharetram.
Sed patre quo genitus sit non scio. namque nec aether,
Terra nec hunc genuit, nec genuit pelagus.
Omnibus est, et ubique odio. Sed ubique cavete,
Ne qua alios tendat forte animis laqueos.
Et sane ecce novas latebras: Non me latuisti
Callide, Zenophilae in luminibus residens.

SAepe vale tibi dicturus, mox retraho vocem,
Et taceo et tecum perpetuum maneo.
Namque tui grave discidium sic horreo, ut ipsum
Orcum Acherontaeis horreo cum tenebris.
Clara dies mihi sunt oculi tui: at hi quotque muti:
Oris sed blandum me beat alloquium.
Illud carminibus Sirenum dulcius, a quo
Spes animae pendet vivaque vita meae.

IPse merum haud cupio: at si vis haurire merum me:
Tu prior id gustans, da mihi, et accipio.
Namque tuis labiis si libes, sobrius esse
Non queo, pincernam aut spernere tam lepidam.
Svaviolum ipse tuo cyathus mihi portat ab ore,
Quemque favorem hausit, nuntiat inde mihi.

O Utinam ventus fiam, tuque aera captans
Spirantem nudo pectore me excipias!
O utinam Rosa sim, tua me quo dextera carpat,
Insertumque sinus candiduli foveant!
O utinam niveum sim lilium, ut et teneas me,
Lumina et adspectu nostra tuo saties!

IUravi binas noctes procul Igne meo ignem
Ferre tuum: at rides Cypria, iamque meum
Praenoscis bene certa malum: nam linquere amicam
Non queo, et in ventos dicta mea effugiunt.
At peccare ob eam potius volo, quam tibi servans
Juratum, infausta prae pietate mori.

QVid tristare, comam saevoque quid ungue, Philaeni,
Vellis, et humidulis projicis imbrem oculis?
Anne aliam fovet in gremio male fidus amator?
Dic age: laeta feres pharmaca tristitiae.
Fles tamen? atque taces? frustra illa negare laboras;
Vana fides linguae, certa sed est oculis.

MAne mea hinc Chrysilla abiit, dum nuntia lucis
Excitat Auroram voce sua volucris.
Galle peri, inter aves reliquas nimis invide, qui tam
Crebro abigis molles hinc mihi delicias.
Tu quoque iam o Tithone senex! quid enim tua conjux
Se tam mane tuo proripit e thalamo?

NEc rosa eget serto, nec tu pulcherrima peplo:
Nil facit ad nitidas gemmea vitta comas.
Gemma tuo sordet superata colore; nec aurum
Quit vel inornatae ferre comae radios.
Inda quidem excellit rutilo splendore hyacinthus,
At splendore tui est luminis inferior.
Roscia quin labia, et mellito tincta lepore
Harmonia, est Divae cestus Aoidaliae.
Omnibus hisce domor, solis oblector ocellis,
E quibus effulgens spes mihi clara micat.

VIx te naturae laxatum carcere coeco
Lucina aethereis haustibus imbuerat:
Nectareo tenerum mox lustrat Juppiter imbre,
Musae Castalio purificant latice.
At Venus, haud satis hoc, tacitis immurmurat auris:
Tu quoque tu nostro aspergine lautus eris.
Et simul infantem leni complexa susurro
Obstetricantis surripit e manibus,
Fontis Acidalii ponens juxta alma fluenta,
Qua in medio Charitum ludit amicus Amor.
Heic tibi blandidulosque oculos, et saepta labrorum,
Molliculasque manus, molliculosque pedes
Abluit aspersu undarum, internosque recessus
Irrigat, et succum stillat in ima animi.
Stillat in ima animi: et meus ergo vocaberis, inquit,
Matris Acidaliae foetus Acidalius.
Nomineque ut notus nostro, sic ipsa vicissim
Nomineque et genio mox ero nota tuo.
Applausere cohors Charitum, nomenque iterarunt,
Vivat Acidalius, vivat Acidalius.
Fallor an hic patris fusus tinnitus in aures
Indidit inde tibi nomen Acidalii!